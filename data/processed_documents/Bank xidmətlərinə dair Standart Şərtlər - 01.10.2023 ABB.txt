Fiziki şəxslərə bank xidmətlərinin göstərilməsinə dair
Standart Şərtlər
Fiziki şəxslərə bank xidmətlərinin göstərilməsinə dair Standart Şərtlər (bundan sonra - Standart Şərtlər
adlandırılacaq) əvvəlcədən ifadə edilmiş, dəfələrlə istifadə üçün nəzərdə tutulan şərtlər olmaqla Azərbaycan
Respublikasının qanunvericiliyi və öz Nizamnaməsi əsasında fəaliyyət göstərən “ABB” ASC (bundan sonra – ABB
adlandırılacaq) və Müştəri (bundan sonra birlikdə - Tərəflər və ya müvafiq olaraq Tərəf adlandırlacaq) arasında bank
əməliyyatları, cari hesab, kart hesabı və ödəniş kartları, əmanət, depozit seyfləri, kredit, kredit xətti, ABB banking -
İnternet Bank/ABB mobile - Mobil Bank, SMS/E-mail məlumatlandırma üzrə xidmətləri tənzimləyir. Müştəri,
ABB-nin rəsmi internet səhifəsində (www.abb-bank.az) yerləşdirilmiş bu Standart Şərtlərlə tanış olmaqla və
müvafiq Müqaviləni bağlamaqla bank xidmətlərindən istifadə edə bilər. Müştəri müvafiq Müqaviləni şəxsi imza,
elektron imza və/və ya Şəxsi imzanın başqa analoqundan istifadə etmək yolu ilə imzalamaqla bağlaya (təsdiq edə)
bilər. Bu Standart Şərtlərdə nəzərdə tutulan xidmətlər və həmin xidmətlər üzrə müvafiq bəndlər Müştəriyə yalnız
müvafiq Müqavilə bağlandıqdan sonra tətbiq edilir. Bu Standart Şərtlər müvafiq Müqavilənin ayrılmaz tərkib hissəsi
hesab olunur. Bu Standart Şərtlərdə anlayış verilməyən məfhumlar hüquqi aktlarla müəyyən olunmuş mənada qəbul
edilir.
1. Anlayışlar
1.1 Müştəri – ABB ilə bağlanmış müvafiq Müqaviləyə əsasən ABB-nin hər hansı xidmət(lər)indən istifadə
edən fiziki şəxs.
1.2 Qanunvericilik – Bu Standart Şərtlərin mahiyyətindən irəli gələrək Azərbaycan Respublikasının hüquqi
aktlarına daxil olan bütün normativ hüquqi aktlar və normativ xarakterli hüquqi aktlar.
1.3 Bank hesabı (Hesab) - Müştəriyə açılmış hesaba daxil olan pul vəsaitlərinin qəbul edilməsi və hesaba
salınması, hesabdan müvafiq məbləğlərin köçürülməsi və verilməsi, hesab üzrə digər əməliyyatların
aparılmasına imkan verən vasitə (hərf və rəqəmlərin kombinasiyası);
1.4 Müqavilə - ABB tərəfindən ayrı-ayrı bank xidmətlərinin göstərilməsi məqsədi ilə ABB ilə Müştəri
arasında bağlanılan və müvafiq bank xidmətlərinin xüsusi şərtlərini özündə əks etdirən qarşılıqlı
razılaşma;
1.5 Şəxsi imzanın başqa analoqu – Müqavilələrin, sənədlərin, əlavələrin, razılaşmaların imzalanması üçün
istifadə olunan kodlar, parollar, habelə mobil tətbiq, elektron platforma, rabitə və/və ya elektron vasitələrlə
sənədlərin və ya digər verilənlərin mübadiləsi və sənədin bir Tərəfdən gəldiyini dürüst
müəyyənləşdirməyə, eləcə də imza sahibini identikləşdirməyə (eyniləşdirməyə) imkan verən digər
vasitələr (Şifrə, birdəfəlik şifrə, SMS, bir kliklə təsdiq, gücləndirilmiş müştəri autentifikasiyası, o
cümlədən suallar toplusu, üz tanınması, səs tanınması, barmaq izi və s.). Sənədlərin Müştəri tərəfindən
Şəxsi imzanın başqa analoqu vasitəsilə imzalanması qaydası Azərbaycan Respublikasının hüquqi aktları
və ABB-nin daxili sənədlərinin tələblərinə uyğun olaraq ABB tərəfindən müəyyən edilir, müvafiq
informasiya resursu vasitəsilə Müştərinin nəzərinə çatdırılır, Müştəri sənədləri Şəxsi imzanın başqa
analoqu ilə imzaladığı zaman imzalanmanın qaydasına da razılıq vermiş olur;
1.6 Ödəniş kartı (Kart) - nağdsız ödənişlərin aparılması və nağd pul vəsaitlərinin əldə edilməsi üçün nəzədə
tutulmuş ödəniş aləti, müvafiq ödəniş sisteminin plastik kartı;
1.7 Kart hesabı - Ödəniş kartı vasitəsilə həyata keçirilən əməliyyatların uçotunun aparılması üçün ABB
tərəfindən Müştərinin adına açılan cari Bank hesabı;
1.8 Əlavə kart - Ödəniş kartı ilə eyni Kart hesabına və ödəniş limitinə malik olan başqa bir Ödəniş kartı;
1.9 ŞEN-kod – Şəxsi eyniləşdirmə nömrəsi olmaqla bankomatlar, POS-terminallar və digər elektron qurğular
vasitəsilə əməliyyatlar zamanı Ödəniş kartının/Əlavə kartın istifadəçisinin identifikasiyası üçün istifadə
edilən və hər bir Ödəniş kartına/Əlavə karta verilən fərdi rəqəmli kod (PIN kod);
1.10 Overdraft – Müştərinin cari hesabında olan pul vəsaiti əməliyyat(lar)ın aparılmasına kifayət etmədikdə və
ya cari hesabında pul vəsaiti olmadıqda həmin əməliyyat(lar)ın icrası üçün tələb olunan pul vəsaitinin (və
ya çatışmayan hissəsinin) Müştərinin müraciəti və Tərəflər arasında razılaşma əsasında ABB tərəfindən
qısa müddətli kreditləşdirilməsi (maliyyələşdirilməsi);
1.11 Texniki overdraft - Müştəriyə Overdraftın təqdim edilməsi barədə Müştərinin müraciəti olmadığı halda
Ödəniş kartı/Əlavə kart vasitəsilə Kart hesabının qalığından artıq məbləğdə əməliyyatların, o cümlədən
akseptsiz və ya təkrar silinmə, valyuta məzənnəsinin dəyişdirilməsi və ya digər texniki əməliyyatların
aparılması və bunun nəticəsində hesabda yaranan mənfi qalıq həcmində pul vəsaitinin milli və xarici
valyuta olmasından asılı olmayaraq illik maksimum 30% dərəcəsi ilə kreditləşdirilməsi. Texniki overdraft
üzrə faizlərin hesablanmadığı güzəşt müddəti Texniki overdraftın yarandığı gündən 45 gün, faizlərin
hesablandığı maksimum müddət çərçivəsi isə 46-120-ci günlər aralığı hesab olunur, 121-ci gündən
etibarən faizlərin hesablanması dayandırılır. Standart Şərtlərin Kredit/Kredit xəttinə aid müddəaları
Texniki overdraft üzrə kreditləşməyə də şamil edilir;
1.12 Kredit - bankın Müştəriyə müvafiq Müqaviləyə əsasən qaytarılmaq, müəyyən müddətə (müddətin
uzadılması hüququ ilə) və faizlər (komisyon haqlar) ödənilmək şərti ilə, təminatla və ya təminatsız verdiyi
borc pul vəsaiti. Həmin şərtlərlə pul vəsaitinin verilməsi haqqında götürülmüş qarantiya, akkreditiv və
müvafiq Müqavilə üzrə hər hansı formada verilmiş vəsaitin qaytarılmasını tələb etməklə bağlı digər hüquq
da kredit anlayışına aiddir; bu Standart Şərtlərin məqsədləri üçün Kredit deyildikdə müvafiq Müqavilə ilə
ayrı qayda/şərtlər nəzərdə tutulmayıbsa, sahibkarlıq və ya peşə fəaliyyəti ilə bağlı olmayan məqsədlər
üçün fiziki şəxs olan Müştərilərə verilən istehlak krediti nəzərdə tutulur.
1.13 Kredit xətti - Kredit məbləğindən kredit müddəti ərzində Müştərinin hissə-hissə istifadə etdiyi kredit
məhsulu;
1.14 Kredit kartı üzrə kredit xətti - müvafiq Müqaviləyə əsasən Müştəriyə bərpa olunan Kredit xətti formasında
onun kredit kartına bağlı olan Kart hesabı üzrə təqdim edilən kredit;
1.15 Bərpa olunan kredit xətti - Kredit xətti üzrə yaranmış borc və ya onun bir hissəsi qaytarıldıqca bərpa
olunan kredit məbləği və kredit məbləğindən təkrarən istifadə imkanı;
1.16 “ABB mobile - Mobil Bank” - mobil tətbiq vasitəsilə Bank hesablarını idarə edən və Müştəriyə müəyyən
əməliyyatları məsafədən həyata keçirmək imkanı verən xidmət növü;
1.17 “ABB banking - İnternet Bank” - İnternet vasitəsilə Müştəriyə məsafədən müəyyən əməliyatları aparmaq
və Bank hesablarını idarə etmək imkanı verən xidmət növü və proqram təminatı;
1.18 SMS/E-mail məlumatlandırma – ABB-nin Müştərinin mobil telefona/elektron poçt ünvanına SMS/ Bank
hesabından çıxarış göndərməklə Ödəniş kartı vasitəsilə aparılan əməliyyat(lar) barədə Müştərini
məlumatlandırma xidməti;
1.19 Depozit seyfi - müvafiq Müqaviləyə əsasən Müştəriyə müvəqqəti istifadəyə (icarəyə) verilən depozit
qutusu;
1.20 Şəxsi kabinet – Müştərinin bu Standart Şərtlərdə və müvafiq Müqavilədə nəzərdə tutulmuş bank
əməliyyatlarını (kredit borcları, ona hesablanmış faiz məbləğləri, ödəniş cədvəlləri, taksit məbləğləri,
hesablarından çıxarışları və s.) ABB-nin cari əməliyyat anı üçün təqdim etdiyi texniki imkanlar
çərçivəsində aparması və həmin əməliyyatlara nəzarəti həyata keçirməsi, o cümlədən “online chat”
vasitəsilə ABB-nin məlumat mərkəzi ilə əlaqə saxlanılması üçün ABB-nin Müştərinin istifadəsinə verdiyi
internet səhifə, proqram təminatı və ya digər informasiya resursu;
1.21 Tariflər – ABB-nin müvafiq əməliyyatın aparıldığı günə qüvvədə olan tarifləri (ABB-nin rəsmi internet
səhifəsi www.abb-bank.az-da yerləşdirilmişdir) və/və ya müvafiq idarəetmə orqanının qərarına uyğun
olaraq müəyyən olunan tarif dərəcələri.
2. Bank hesabı
2.1. ABB tərəfindən Müştərinin adına milli və/və ya xarici valyutalarda cari hesab(lar)ın açılması,
qanunvericilikdə nəzərdə tutulan şərtlər və məhdudiyyətlər nəzərə alınmaqla Hesaba daxil olan pul
vəsaitinin mədaxil edilməsi, açılmış Hesabdan müvafiq məbləğlərin köçürülməsi, verilməsi və Hesab üzrə
digər əməliyyatların aparılmasına dair Müştərinin sərəncamları yerinə yetirilir. Müştəri isə ona göstərilmiş
bank xidmətlərinin haqqını ödəməyi öhdəsinə götürür.
2.2. Hesab üzrə əməliyyatların aparılmasına görə bank xidmətlərinin haqqı ABB-nin Tariflərinə uyğun olaraq
müəyyən olunur və ABB tərəfindən Müştərinin Hesabdakı pul vəsaitindən tutulur.
2.3. Hesab üzrə sərəncam vermək hüququ olan şəxslərin siyahısı imza nümunəsi vərəqəsində qeyd olunur.
3. Hesabın fəaliyyət rejimi
3.1. Müştərinin öz Hesabı üzrə müstəqil sərəncam vermək hüququ vardır.
3.2. ABB Müştərinin pul vəsaitinə dair öz istədiyi kimi sərəncam vermək hüququ üzərində bu Standart Şərtlər
və müvafiq Müqavilə ilə nəzərdə tutulmamış digər məhdudiyyətlər qoya bilməz.
3.3. Müştəri tərəfindən Hesab üzrə xarici valyuta əməliyyatları Azərbaycan Respublikasının rezidentlərinin
xarici valyutada, habelə qeyri-rezidentlərin milli və xarici valyutada əməliyyatlarının aparılmasına dair
qaydaları tənzimləyən hüquqi akta əsasən aparılır.
3.4. Ödəniş sənədləri yazıldığı gündən (yazılma günü nəzərə alınmadan) sonra 3 (üç) iş günü ərzində ABB-ə
təqdim edilə bilər.
3.5. Müştərinin sərəncamı olmadan Hesabdakı pul vəsaitinin silinməsinə məhkəmənin qərarı ilə, habelə
qanunla müəyyənləşdirilmiş, bu Standart Şərtlər və ya müvafiq Müqavilədə nəzərdə tutulmuş hallarda yol
verilir.
3.6. ABB, Hesab üzrə əməliyyatları Hesabın qalığı çərçivəsində Müştərinin sərəncamlarının və hesabdan
silməyə dair digər sənədlərin daxil olmasının təqvim ardıcıllığına riayət etməklə həyata keçirir. Hesabdakı
pul vəsaiti ona qarşı irəli sürülmüş bütün tələbləri yerinə yetirməyə kifayət etmədikdə və ABB-ilə Müştəri
arasında Hesabın kreditləşməsi haqqında əlavə razılaşma yoxdursa, Hesabdan pul vəsaiti qanunvericilikdə
nəzərdə tutulan ardıcıllıqla silinir.
3.7. Müştəri üçün əməliyyat (iş) günü ABB-in daxili iş rejimi qaydalarına uyğun olaraq müəyyən edilir.
3.8. Bu Standart Şərtlərin 3.7-ci bəndində müəyyən edilmiş vaxtdan sonra daxil olmuş ödəniş sənədləri növbəti
iş günündə daxil olmuş hesab olunur.
3.9. ABB tərəfindən qəbul edilərkən Müştərinin ödəniş sənədləri qanunvericiliklə müəyyən edilmiş tələblərə
uyğun yoxlanılır. Ödəniş sənədlərinin məzmunu və forması Azərbaycan Respublikasının hüquqi aktları
və ona uyğun müəyyənləşdirilmiş ABB-nin daxili sənədləri ilə nəzərdə tutulmuş tələblərə uyğun
gəlməlidir. Bu tələblərin pozulması ilə tərtib edilmiş, habelə qüsurlu ödəniş sənədləri ABB tərəfindən
qəbul edilmir.
3.10. Hesabda olan qalığa və ya Hesabdakı pul vəsaitlərindən istifadə etməsinə görə ABB Müştəriyə bu Standart
Şərtlər çərçivəsində imzalanan müvafiq Müqavilədə başqa qayda nəzərdə tutulmayıbsa, heç bir faiz
ödəmir.
3.11. Hesabın qeyri-qanuni məqsədlər, o cümlədən çirkli pulların yuyulması (qeyri-qanuni yolla əldə edilmiş
gəlirlərin leqallaşdırılması), terrorizmin maliyyələşdirilməsi və fırıldaqçılıq (fraud) əməliyyatlarının
aparılması məqsədilə açılması və istifadə edilməsi qadağandır.
3.12. Hesab, Hesab üzrə əməliyyatlar və qalıqları, habelə Müştəri haqqında məlumatlar bank sirridir və üçüncü
şəxslərə yalnız Azərbaycan Respublikası qanunvericiliyində nəzərdə tutulan hallarda verilir.
3.13. Bu Standart Şərtlər və müvafiq Müqavilə əsasında Müştəriyə açılmış Hesab üzrə bank əməliyyatlarının
aparılması zamanı Müştəri tərəfindən ərizə və ya hər hansı digər formada ABB-ə təqdim edilən sənəd(lər)
Tərəflər arasında müvafiq bank əməliyyatlarının aparılması üçün ödəniş sənədləri hesab edilir və ABB
tərəfindən icra edilir.
3.14. Müvafiq Müqavilə imzalandıqdan və Hesab açıldıqdan sonra Hesaba dair məlumatlar (rekvizitlər) ABB-
nin seçdiyi aşağıdakı üsullardan biri ilə Müştəriyə göndərilir və müvafiq Müqavilənin ayrılmaz tərkib
hissəsi hesab edilir:
a) Şəxsi kabinet;
b) “ABB mobile - Mobil Bank” və “ABB banking - İnternet Bank”;
c) “SMS/E-mail məlumatlandırma”;
d) kağız və ya elektron daşıyıcı.
4. Ödəniş kartı
4.1. ABB Müştərinin müraciəti əsasında ABB tərəfindən emissiya edilən, Azərbaycan Respublikası ərazisində
və Azərbaycan Respublikasının hüdudlarından kənarda istifadə edilə bilən Ödəniş kartının verilməsini və
istifadə edilməsini, Ödəniş kartı vasitəsilə hesablaşmaların aparılması üçün Kart hesabının açılmasını
təmin etməyi və Müştəri Ödəniş kartı vasitəsi ilə aparılmış əməliyyatlara, Ödəniş kartından istifadəyə görə
xidmət haqlarını ABB-ə ödəməyi öhdəsinə götürür.
4.2. Ödəniş kartı vasitəsilə əməliyyatların aparılması üzrə bank xidmətlərinin haqqı ABB-nin Tariflərinə
uyğun olaraq müəyyən olunur və ABB tərəfindən Müştərinin Kart hesabındakı pul vəsaitindən akseptsiz
qaydada tutulur.
4.3. Ödəniş kartının qüvvədə olma müddəti onun üzərində göstərilmiş müvafiq ilin müvafiq ayının sonuncu
günü bitir.
4.4. Ödəniş kartından istifadə Azərbaycan Respublikasının qanunvericiliyi, maliyyə bazarlarına nəzarət
orqanının normativ xarakterli aktları, eləcə də müvafiq beynəlxalq ödəniş sisteminin qaydaları, bu
Standart Şərtlər və müvafiq Müqavilə ilə tənzimlənir.
4.5. ABB Müştərinin ərizəsi əsasında ona bir neçə əlavə Ödəniş kartı verə bilər.
4.6. Ödəniş kartı ABB-nin mülkiyyətidir və Müştərinin istifadəsinə verilir.
5. Kart hesabının fəaliyyət rejimi
5.1. Kart hesabı Müştəriyə Ödəniş kartı vasitəsilə əməliyyatların aparılması və həmin əməliyyatların uçotunu
aparmaq üçün açılır.
5.2. Kart hesabına pul vəsaitləri qanunvericiliyin tələblərinə əməl edilməklə nağd və ya nağdsız qaydada
mədaxil edilə bilər.
5.3. Bu bəndin tələbləri nəzərə alınmaqla, hesabdakı pul vəsaitlərinin nağd məxarici yalnız bankomat və/və ya
POS-terminal vasitəsilə həyata keçirilə bilər. Kartın müddəti bitdikdə və ya bu Standart Şərtlərin 18.1.8-
ci bəndində nəzərdə tutulduğu hallarda Ödəniş kartı bloklaşdırıldıqda qanunvericiliyin tələblərinə uyğun
olaraq, hesabdan nağd pul digər qaydada məxaric edilə bilər.
5.4. Müştəri Kart hesabındakı pul vəsaitlərindən yalnız Ödəniş kartı vasitəsilə əməliyyatların aparılması
zamanı istifadə edə bilər. Müştəri Kart vasitəsilə aparılmış əməliyyatlara görə pul vəsaitlərinin Kart
hesabından silinməsindən 45 (qırx beş) gün müddətində istənilən əməliyyatı mübahisələndirə bilər.
Əməliyyat həmin müddətdə mübahisələndirilmədikdə silinmənin düzgünlüyü Müştəri tərəfindən
təsdiqlənmiş hesab edilir. Əməliyyatların mübahisələndirilməsi ilə bağlı Tariflərdə nəzərdə tutulan xidmət
haqları Müştəri tərəfindən ödənilməlidir.
5.5. ŞEN-kod üç dəfə yalnış yığıldıqda Ödəniş kartı/Əlavə karta bağlı ŞEN-kod avtomatik olaraq bloklaşdırılır
və ŞEN-koddan istifadə etməklə Kart hesabı üzrə əməliyyatların aparılması dayandırılır. Müştəri ŞEN-
kodu ABB-nin filiallarına və ya “Azərikard” prosessinq mərkəzinə müraciət edərək, eləcə də belə bir
imkan ABB tərəfindən yaradıldığı təqdirdə “ABB mobile - Mobil Bank” tətbiqi və “ABB banking -
İnternet Bank” elektron platforması üzərindən aktivləşdirə bilər.
5.6. Ödəniş kartı vasitəsilə aparılan əməliyyatlar üzrə tətbiq edilən gündəlik və/və ya birdəfəlik limitlər ABB-
nin Tarifləri ilə müəyyən olunur.
5.7. Ödəniş kartından istifadə etməklə digər bankların bankomatlarından və elektron qurğularından nağd pul
vəsaitlərinin çıxarılması, habelə digər əməliyyatlar zamanı Müştəridən ABB-nin komisyon haqları ilə
yanaşı, həmin bankların da komisyon haqları tutula bilər.
5.8. Kart hesabının valyutasından fərqli valyutada Kartdan istifadə etməklə aparılmış əməliyyatlar üzrə
əməliyyatın valyutasından Kart hesabının valyutasına vəsaitlərin konvertasiyası əməliyyatın faktiki
aparılması tarixindən asılı olmayaraq əməliyyat üzrə məlumatın işlənmə gününə ABB-də qüvvədə olan
Ödəniş kartları üçün valyuta mübadiləsi məzənnəsi əsasında həyata keçirilir.
5.9. Müştərinin sərəncamı olmadan Kart hesabındakı pul vəsaitinin silinməsinə məhkəmənin qərarı ilə, habelə
qanunla müəyyənləşdirilmiş, bu Standart Şərtlər və ya müvafiq Müqavilədə nəzərdə tutulmuş hallarda yol
verilir.
5.10. Kart hesabında olan qalığa və ya Kart hesabındakı pul vəsaitlərindən istifadə etməsinə görə ABB
Müştəriyə bu Standart Şərtlər çərçivəsində imzalanan müvafiq Müqavilədə başqa qayda nəzərdə
tutulmayıbsa, heç bir faiz ödəmir. ABB tərəfindən Kart hesabında olan qalığa və/və ya Kart hesabındakı
pul vəsaitlərindən istifadə etməsinə görə Müştəriyə faizlər (habelə, cashback, xallar, millər və/və ya digər
bonus məbləği) ödənilməsi qərara alındıqda, müvafiq faizlərin miqdarı, hesablanma qaydası, müddəti
ABB tərəfindən birtərəfli qaydada müəyyən edilir və faizlərin hesablanması ABB tərəfindən istənilən vaxt
Müştəriyə hər hansı xəbərdarlıq etmədən birtərəfli qaydada dayandırıla, habelə hesablanmış faizlər silinə
bilər.
5.11. Kart hesabının qeyri-qanuni məqsədlər, o cümlədən çirkli pulların yuyulması (qeyri-qanuni yolla əldə
edilmiş gəlirlərin leqallaşdırılması) və terrorizmin maliyyələşdirilməsi məqsədilə açılması və istifadə
edilməsi qadağandır.
5.12. Kart hesabı, Ödəniş kartı vasitəsilə aparılmış əməliyyatlar, Kart hesabının qalığı, habelə Müştəri haqqında
məlumatlar bank sirridir və üçüncü şəxslərə yalnız Azərbaycan Respublikası qanunvericiliyində nəzərdə
tutulan hallarda verilir.
5.13. Müştəri Kart hesabından sahibkarlıq fəaliyyəti ilə əlaqədar istifadə edə bilməz. Həmçinin, Kart
hesabından üçüncü şəxslərin ödənişlərinin həyata keçirilməsi qadağandır, bir şərtlə ki, bu ödənişlər sui-
istifadə hallarına yol verilərək əlavə qazanc (cashback, xallar, millər, bonuslar və s) əldə edilməsi ilə
nəticələnsin.
5.14. Kart hesabına daxil olan pul vəsaitlərinin valyutası hesabın valyutasından fərqli olduqda, müvafiq
vəsaitlər Müştəriyə məlumat verilmədən ABB-in həmin gün üçün müəyyən olunmuş məzənnəsinə və ya
çarpaz məzənnəyə əsasən konvertasiya edilərək Kart hesabına mədaxil edilir.
5.15. Müştəri təsdiq edir ki, bu Standart Şərtlərin 18.13.6-cı yarımbəndinə əsasən Müştəri tərəfindən aparılmış
əməliyyatlar mübahisələndirildikdə (etiraz tədbiri zamanı) əməliyyat(lar)a aid vəsaitin sözügedən proses
tam yekunlaşana qədər ABB-də saxlanılmasına razıdır.
5.16. Müvafiq müqavilə əsasında Müştəriyə açılmış Kart hesabı üzrə bank əməliyyatlarının aparılması zamanı
Müştəri tərəfindən ərizə və ya hər hansı digər formada ABB-ə təqdim edilən sənəd(lər) Tərəflər arasında
müvafiq bank əməliyyatlarının aparılması üçün ödəniş sənədləri hesab edilir və ABB tərəfindən icra
olunur.
5.17. Müvafiq Müqavilə imzalandıqdan və Kart hesabı açıldıqdan sonra Kart hesabına dair məlumatlar
(rekvizitlər) ABB-in seçdiyi aşağıdakı üsullardan biri ilə Müştəriyə göndərilir və müvafiq Müqavilənin
ayrılmaz tərkib hissəsi hesab edilir:
a) Şəxsi kabinet;
b) “ABB mobile - Mobil Bank” və “ABB banking - İnternet Bank”;
c) “SMS/E-mail məlumatlandırma”;
d) kağız və ya elektron daşıyıcı.
6. Bank Əmanəti
6.1. Müştəri müvafiq Müqavilədə nəzərdə tutulmuş şərtlərlə pul vəsaitini (bundan sonra - əmanət
adlandırılacaq) ABB-də yerləşdirir, ABB isə bu Standart şərtlər və müvafiq Müqavilədə nəzərdə tutulan
şərtlərlə və qaydada əmanəti qaytarmağı və ona hesablanmış faizləri ödəməyi öz öhdəsinə götürür.
6.2. Əmanət ABB-yə müəyyən üçüncü şəxsin adına qoyula bilər. Xeyrinə əmanət qoyulan şəxs bu hüquqlara
əsaslanan ilk tələbini ABB-ə verdiyi və ya belə hüquqlardan istifadə etmək niyyətini başqa üsulla ABB-
də bildirdiyi andan qanunvericilik və/və ya bu Standart Şərtlərlə nəzərdə tutulmuş əmanətçi (Müştəri)
hüquqlarını qazanır, eləcə də əmanətçinin (Müştərinin) bu Standart Şərtlər üzrə öhdəliklərini daşıyır.
Müştəri əmanət barəsində qanunvericilik və/və ya bu Standart Şərtlərdə nəzərdə tutulmuş əmanətçi
hüquqlarından xeyrinə əmanət qoyulan şəxs əmanətçi hüquqlarından istifadə etmək niyyətini ABB-ə
bildirənədək istifadə edə bilər.
6.3. Əmanətin qəbul edilməsi üçün ABB tərəfindən Müştərinin adına müvafiq Hesab açılır. Əmanətə qoyulan
vəsaitlər Müştəri tərəfindən nağd şəkildə - kassa mədaxil orderi əsasında və ya köçürmə yolu ilə Hesaba
mədaxil edilir. Əmanətə qoyulan vəsaitlər Müştəriyə qaytarıldığı zaman Müştəridən ABB-nin Tariflərinə
uyğun olaraq komisyon haqq tutula bilər.
6.4. Müvafiq Müqavilədə ayrı qayda nəzərdə tutulmursa, əmanət məbləğinin Müştəri tərəfindən əlavə pul
vəsaiti daxil edilməklə artırılmasına yol verilmir.
6.5. Müvafiq Müqavilədə göstərilən faizlər əmanət üzrə pul vəsaitlərinin ABB-ə daxil olduğu günün ertəsi
günündən həmin məbləğin Müştəriyə qaytarılmasından (və ya qanunvericilikdə və yaxud müvafiq
Müqavilədə nəzərdə tutulmuş əsaslarla Müştərinin hesabından silinməsindən) əvvəlki günədək hesablanır.
Bu qayda birgünlük əmanətlərə şamil edilmir.
6.6. Əmanət üzrə faizlər qanunvericiliklə müəyyən olunan hallarda və qaydada ödəmə mənbəyində vergi
tutulduqdan sonra ödənilir.
6.7. Müvafiq Müqavilə üzrə əmanət müddəti 1 (bir) il və daha çox olduqda Əmanət yerləşdirildiyi tarixdə və
ya əmanət yerləşdirildiyi tarixdən 6 (altı) ay ərzində Müştərinin müraciətinə əsasən ABB tərəfindən
əmanət (faizlərin ilin sonunda ödənilməsi şərti ilə 1 (bir) illik yerləşdirilən əmanətlər istisna olmaqla)
üzrə faizlərin ödənilməsi üçün Müştəriyə xüsusi Ödəniş kartı və əmanət məbləği ilə təmin olunmuş Kredit
xətti üzrə kreditdən istifadə üçün kredit kartı verilə bilər. Müvafiq kartların buraxılması üzrə xidmət haqqı
tutulmur. Müştəri kartların istifadə müddəti bitmədən hər hansı səbəbdən yeni kart sifariş etdikdə, müvafiq
kartın buraxılması üzrə ABB-nin Tariflərinə uyğun olaraq xidmət haqqı tutulur.
6.8. Xüsusi Ödəniş kartı əmanət müddəti ərzində qüvvədədir və əmanət vaxtından əvvəl geri götürüldükdə
ABB tərəfindən birtərəfli qaydada ləğv edilir/bloklaşdırılır.
6.9. Müştəri əmanət məbləğini yerləşdirildiyi tarixdən 6 (altı) ay sonra geri götürdükdə əmanət məbləği ilə
təmin olunmuş Kredit xətti üzrə kreditdən istifadə üçün buraxılmış kredit kartı Kredit xəttinin
bağlanılması (o cümlədən qalıq borcun tam ödənilməsi) şərti ilə Müştəridə saxlanıla bilər. Müştəri debet
statusa keçirilmiş bu kredit kartından kartın üzərində göstərilmiş son istifadə müddətinə kimi kartın
statusuna uyğun istifadə edə bilər.
6.10. Müştəri əmanət məbləğini yerləşdirildiyi tarixdən 6 (altı) ay keçmədən geri götürdükdə kredit kartı ləğv
edilə/bloklaşdırıla və ya Kredit xəttinin bağlanması (o cümlədən qalıq borcun tam ödənilməsi) şərti ilə
ABB-nin Tariflərinə uyğun olaraq xidmət haqqı tutularaq Müştəridə saxlanıla bilər. Müştəri debet statusa
keçirilmiş bu kredit kartından kartın üzərində göstərilmiş son istifadə müddətinə kimi kartın statusuna
uyğun istifadə edə bilər.
7. Əmanətin qaytarılması
7.1. Əmanət, müvafiq Müqavilənin tələbləri nəzərə alınmaqla, müvafiq Müqavilənin müddəti bitdikdən və ya
ona hər hansı digər səbəbdən xitam verildikdən sonra Müştəriyə qaytarılır.
7.2. Müştəri müvafiq Müqavilənin müddəti bitənədək istənilən vaxt əmanəti Hesabdan geri götürə bilər. Bu
halda, o cümlədən tələbli əmanət istisna olmaqla, müddətli və ya başqa əmanət müvafiq Müqavilənin
müddətinin bitməsinədək qanunvericilikdə və yaxud müvafiq Müqavilədə nəzərdə tutulmuş əsaslarla
Müştərinin hesabından silindikdə, əmanətə faizlər hesablanmır və artıq Müştəriyə ödənilmiş faizlər
akseptsiz qaydada sonuncudan tutulur.
7.3. Müvafiq Müqavilədə ayrı qayda nəzərdə tutulmursa, Müştəri tərəfindən əmanətin Hesabdan hissə-hissə
götürülməsinə yol verilmir.
7.4. Əmanətin qaytarılması ABB-nin bütün aktivləri ilə təmin edilir.
8. Əmanətlərin Sığortalanması Fondu, ABB və Müştəri
8.1. ABB «30» İyul 2007-ci il tarixindən Əmanətlərin Sığortalanması Fondunun (bundan sonra – Fond
adlandırılacaq) iştirakçısı olaraq (03 saylı şəhadətnamə) Fonda sığorta haqqı ödəyir (bu haqq Müştəridən
tutulmur).
8.2. Müştərinin (8-ci bəndinin məqsədləri üçün «Əmanətçi» adlandırılacaq) hesabında bütün müvafiq
valyutalarda olan pul vəsaiti (Bu bəndinin məqsədləri üçün «əmanət» adlandırılacaq) «Əmanətlərin
sığortalanması haqqında» Azərbaycan Respublikasının Qanunu (bundan sonra – Qanun adlandırılacaq)
ilə müəyyən edilmiş hallarda, qaydada, miqdarda və şərtlərlə Fond tərəfindən sığortalanır.
8.3. Sığorta Hadisəsi – ABB-nin məcburi ləğvi və ya müflis elan olunması, ABB-nin Əmanətçi qarşısında
öhdəliklərinin yerinə yetirilməsinə məhkəmə tərəfindən moratorium tətbiq edilməsi barədə məhkəmə
qərarının qüvvəyə minməsi və ABB-nin Əmanətçi qarşısında öz öhdəliklərini yerinə yetirə bilməməsi
faktının maliyyə bazarlarına nəzarət orqanı tərəfindən təsdiq edilməsidir.
8.4. Sığorta hadisəsi baş verdikdə, Fond aşağıda qeyd edilən kütləvi informasiya vasitələrində Əmanətçiyə
kompensasiya ödənilməsi yeri və vaxtı haqqında elan verir və bildiriş dərc etdirir:
• AzTV;
• İctimai TV;
• “Azərbaycan” qəzeti;
• “Respublika” qəzeti;
• Xalq qəzeti;
• AzərTAc informasiya agentliyi;
• APA informasiya agentliyi.
8.5. Fonddan kompensasiya almaq üçün Əmanətçi kütləvi informasiya vasitələrində göstərilən yerə yazılı ərizə
ilə müraciət edir. Ərizəyə aşağıdakı sənədlər əlavə olunur:
8.5.1. Şəxsiyyət vəsiqəsi və ya şəxsiyyəti təsdiqləyən digər sənəd;
8.5.2. Əmanəti təsdiqləyən sənədlər;
8.5.3. Bank hesabı müqaviləsi;
8.5.4. Əmanətçinin nümayəndəsi müraciət etdikdə onun notariat qaydasında təsdiq olunmuş etibarnaməsi.
8.6. Ərizənin verildiyi tarixdən etibarən 90 (doxsan) gün müddətində Fond tərəfindən Əmanətçiyə
kompensasiya ödənilməlidir. Fond əmanətçilərin ərizələrini kompensasiya ödənişi haqqında bildirişin ilk
dəfə dərc edildiyi gündən başlayaraq 1 (bir) il ərzində qəbul edir. Əmanətçinin kompensasiya almaq
hüququ Fondun kompensasiyaların ödənilməsi haqqında elanı ilk dəfə dərc etdiyi gündən 5 (beş) il
müddətində saxlanılır.
8.7. Aşağıdakı əmanətlər qorunan əmanətlərə (sığorta hadisəsi baş verdikdə Fond tərəfindən qorunan
əmanətçiyə kompensasiya olunan əmanət) aid edilmir:
8.7.1. ABB-nin Azərbaycan Respublikasının ərazisindən kənarda açılmış bölmələri tərəfindən cəlb olunmuş
əmanətlər;
8.7.2. cinayət yolu ilə əldə edilmiş pul vəsaitlərinin və ya digər əmlakın leqallaşdırılması və terrorçuluğun
maliyyələşdirilməsi ilə bağlı şübhəli əməliyyatlar nəticəsində qanunvericiliyə müvafiq qaydada müəyyən
edilmiş əmanətlər;
8.7.3. cinayətin törədilməsi nəticəsində yaranması məhkəmə qərarı ilə təsdiq edilmiş əmanətlər;
8.7.4. üzərinə həbs qoyulmuş əmanətlər;
8.7.5. cəlb edildiyi günə Qanunun 8.1.20-ci maddəsinə uyğun olaraq müəyyən edilmiş həddən yuxarı illik faiz
dərəcəsi ilə qəbul edilmiş əmanətlər;
8.7.6. fiziki şəxslərin sahibkarlıq fəaliyyəti ilə əlaqədar açdığı Bank hesablarındakı 20 (iyirmi) min manatdan
yuxarı pul vəsaitləri;
8.7.7. fiziki şəxslərin bankın vəkalətli idarəetməsində olan pul vəsaitləri;
8.8. Fond sığorta hadisəsi baş verdikdə Əmanətçiyə qanunvericilikdə nəzərdə tutulmuş məbləğdə
kompensasiya ödəyir.
8.9. Fond kompensasiyanı milli valyutada olan əmanət üzrə manatla, ABŞ dollarında olan əmanət üzrə ABŞ
dollarında, Avroda olan əmanət üzrə isə Avroda Əmanətçiyə ödəyir. Əmanət ABŞ dolları və ya Avroda
olmadıqda kompensasiya bu valyutaların biri ilə sığorta hadisəsinin baş verdiyi günə Azərbaycan
Respublikası Mərkəzi Bankının müvafiq valyutalar üzrə müəyyən etdiyi rəsmi məzənnələr əsasında
hesablanmış çapraz məzənnə üzrə hesablanır və ödənilir. Əmanətlər üzrə faizlər sığorta hadisəsinin baş
verdiyi günə qədər hesablanmış məbləğdə ödənilir, bu şərtlə ki, kompensasiya qanunvericilikdə nəzərdə
tutulmuş məbləğdən artıq olmasın.
8.10. Əmanətçinin ABB-də, o cümlədən bankın yerli filiallarında və şöbələrində bir neçə əmanəti olduqda,
yaxud həmin əmanətlər müxtəlif valyutalarda olduqda, Fond həmin əmanətləri toplayır və bir əmanət kimi
manatla kompensasiya olunur. Əmanətçinin Fondun hər hansı digər iştirakçı bankında olan əmanətinə isə
ayrıca əmanət kimi baxılır və kompensasiya ödənilir.
8.11. ABB Əmanətçinin yazılı və ya şifahi sorğularına cavab olaraq, ABB-nin sığorta sistemində iştirakı,
qorunan əmanətlər və kompensasiyalar barədə Əmanətçiyə məlumat verir
8.12. Sığorta hadisəsi baş verdiyi günə Əmanətçinin ABB qarşısında vaxtı çatmış öhdəliyi olduqda pul vəsaiti
üzrə kompensasiya hesablanmış faizlər də daxil olmaqla Əmanətçinin ABB qarşısında icra edilməyən
öhdəliyinin hissəsi kompensasiya olunan pul vəsaitinin məbləğindən akseptsiz qaydada silinərək
çıxılmaqla qalıq hissəsi üzrə ödənilir.
8.13. Əmanətçi aşağıda göstərilən ünvanda və ya əlaqə telefonları və elektron poçt vasitəsi ilə Fondla əlaqə
saxlıya bilər: AZ1014, Bakı şəhəri, Bül-Bül prospekti 40; əlaqə tel: (99412) 596 65 91, 596 65 92, 596 65
93; Faks: (99412) 596 65 94; e-mail: adif@adif.az; sayt: www.adif.az
9. Depozit seyfi
9.1. ABB müvafiq Müqavilədə qeyd olunan ünvanda yerləşən xüsusi mühafizə sistemi ilə təchiz edilmiş fərdi
bank seyflərinin saxlanıldığı sahədə həmin Müqavilədə göstərilmiş Depozit seyfini (bundan sonra - seyf
adlandırılacaq) Müqavilədə göstərilmiş müddətdə Müştəriyə müvəqqəti istifadəyə (icarəyə) verir.
9.2. Seyfin icarə müddətinin bitməsinin sonuncu gününədək Tərəflərin qarşılıqlı razılığı əsasında Seyfin
icarəsi ilə bağlı yeni Müqavilə imzalanmadıqda və ya Müştəri tərəfindən seyf boşaldılaraq (açarlar və kart
ilə birlikdə) ABB-ə təhvil verilmədikdə, Müqavilə üzrə Seyfin icarə müddəti 1 (bir) ay müddətinə uzadılır.
9.3. İcarəyə verilən seyf iki fərqli qıfıl və iki fərqli açar ilə təmin olunur. Seyf yalnız hər iki açarın birlikdə
istifadəsi nəticəsində açıla və bağlana bilər. ABB-nin müştəri xidməti strukturlarından asılı olaraq, Seyfin
saxlanılma yerinə daxil olmaq və Seyfə çıxış əldə etmək üçün Müştəri əvvəlcədən ABB-də qeydiyyatdan
keçirdiyi Ödəniş kartından, xüsusi plastik kartdan və özü tərəfindən daxil edilmiş ŞEN-koddan istifadə
etməlidir.
9.4. Müştəri seyfdən pul vəsaitlərinin, daş-qaş və digər zinət əşyalarının, sənədlərin, səhmlərin, qiymətli
kağızların və s. qiymətlilərin və digər əşyaların (bundan sonra - Saxlama predmetləri adlandırılacaq)
saxlanılması məqsədləri üçün istifadə edir.
10. Depozit seyfi üzrə icarə haqqı
10.1. Müştəri seyfin icarəsi üzrə ƏDV və digər məcburi ödənişlər daxil olmaqla müvafiq Müqavilədə göstərilən
icarə haqqını həmin Müqavilənin bağlandığı gün əvvəlcədən ABB-ə tam həcmdə ödəyir.
10.2. Seyfin icarə müddəti 9.2-ci bəndə müvafiq olaraq uzandıqda, həmçin həmin müddətin bitməsinədək
Müştəri tərəfdən Standart Şərtlər və müvafiq Müqavilə üzrə öhdəliklər icra edilmədikdə, uzadılmış
müddət, o cümlədən 18.7.5-ci yarımbəndə müvafiq olaraq seyfin ABB tərəfindən məcburi açılmasınadək
keçən dövr üçün icarə haqqının məbləği ABB-nin həmin dövrdə qüvvədə olan Tarifləri ilə müəyyən
olunur.
10.3. Seyfin icarəsi üzrə icarə haqqı məbləğləri, eləcə də Standart Şərtlər və müvafiq Müqavilə üzrə Müştəri
tərəfindən ödənilməli olan digər məbləğlər ABB tərəfindən akseptsiz qaydada Müştərinin ABB-dəkı
bütün hesablarından tutula bilər.
10.4. Seyfin icarəsi ilə bağlı müvafiq Müqaviləyə qanunvericilikdə, Standart Şərtlərdə və ya müvafiq
Müqavilədə nəzərdə tutulmuş istənilən əsasla vaxtından əvvəl xitam verildiyi halda, ödənilmiş icarə haqqı
ABB tərəfindən heç bir halda geri qaytarılmır.
11. Müştərinin təsdiq və zəmanətləri
11.1. Müştəri təsdiq edir və zəmanət verir ki:
11.1.1. Saxlama predmetləri üzərində həbs və ya qadağa yoxdur, hər hansı öhdəliyin icrasının təminatı qismində
çıxış etmir;
11.1.2. Saxlama predmetlərinin cinayətkarlıq, terrorçuluğun maliyyələşdirilməsi və çirkli pulların yuyulması ilə
hər hansı bağlılığı yoxdur;
11.1.3. Seyfdə heç bir halda tez alovlanan, partlayıcı, radioaktiv, toksik, kimyəvi aktiv, zəhərli, kəskin qoxulu,
narkotik, psixotrop və ABB-yə, onun əməkdaşlarının və üçüncü şəxslərin səhhətinə, ətraf mühitə zərər
vura bilən digər maddələr, ərzaq malları və korlanmaya məruz qalan digər əşyalar, mülki dövriyyədən
çıxarılmış əşyalar, silah, silah üçün ehtiyat və komplektləşdirici hissələrin, döyüş sursatı və saxlanmasını
ABB-nin təmin edə bilmədiyi xüsusi şəraiti və/və ya səlahiyyətli dövlət orqanlarının xüsusi icazələrini
tələb edən digər əşyalar və maddələr saxlanılmır
12. Kredit
ABB, Müştəriyə müvafiq Müqavilədə göstərilmiş məbləğdə, valyutada, müddətdə kreditdən istifadəyə
görə illik faiz dərəcəsinin ödənilməsi və təyinatı üzrə istifadə şərti ilə kredit verməyi, Müştəri isə müvafiq
Müqavilədə nəzərdə tutulmuş şərtlərlə və qaydada krediti qaytarmağı və ona hesablanmış faizləri ABB-ə
ödəməyi öz üzərinə götürür.
13. Müştərinin təsdiq və zəmanətləri
13.1. Müştəri təsdiq edir və zəmanət verir ki:
13.1.1. Müvafiq Müqavilə bağlandığı tarixdə və onun qüvvədə olduğu bütün müddət ərzində kreditin verilməsinə,
istifadəsinə və qaytarılmasına mane olan hallar mövcud deyil və gələcəkdə belə hallar yaranarsa, onlar
Müştəri tərəfindən aradan qaldırılacaqdır.
13.1.2. Bu Standart Şərtlərin və müvafiq Müqavilənin bağlanması və icrası Müştərinin üçüncü şəxslərlə bağladığı
və ya bağlayacağı digər müqavilələrin tələblərini pozmur;
13.1.3. Kreditin təyinatı üzrə istifadəsi üçün qanunvericiliklə tələb olunduğu hallarda lisenziyaların və/və ya
səlahiyyətli orqanlardan digər sənədlərin alınması Müştəri tərəfindən təmin ediləcəkdir;
13.1.4. Müştəri tərəfindən təqdim edilən maliyyə və digər sənədlər tərtib olunduğu vaxtdan Müştərinin maliyyə
vəziyyətini əhəmiyyətli dərəcədə pisləşdirən dəyişikliklər baş verməmişdir;
13.1.5. Müştəriyə qarşı cinayət təqibi həyata keçirilmir, habelə buna səbəb ola biləcək hərəkət və hərəkətsizliyə
Müştəri tərəfindən yol verilməmişdir;
13.1.6. Özünün fəaliyyəti, iqtisadi-maliyyə imkanları və bu Standart Şərtlərdən və müvafiq Müqavilə(lər)dən irəli
gələn öhdəliklərin vaxtında və lazımi qaydada icrasına təsir edə biləcək digər faktlar (dövlət büdcəsinə,
digər hüquqi və fiziki şəxslərə olan borclar, kreditorlar qarşısında icra edilməmiş öhdəliklər və sair)
haqqında təqdim etdiyi məlumatlar, sənədlər düzgündür və buna görə məsuliyyət daşıyır.
13.1.7. ABB-nin təklif etdiyi kredit məhsullarından istifadə etmək məqsədi ilə ABB-yə müraciət etdiyi tarixdən
sonrakı 3 (üç) iş günü ərzində digər kredit təşkilatlarına kredit əldə edilməsi üçün müraciət etməyəcəkdir.
14. Kreditin qaytarılması, kreditin məbləğinə faizlərin hesablanması və ödənilməsi qaydası
14.1. Müştəriyə kredit onun tərəfindən normativ xarakterli aktlarda və ABB-nin daxili qaydalarında nəzərdə
tutullmuş sənədlərin ABB-yə təqdim edilməsindən sonra 10 (on) iş günü ərzində Müştərinin ABB-də
açılmış müvafiq Müqavilədə göstərilmiş hesabına köçürülməklə verilir. Kredit məbləğinin Müştərinin
hesabına mədaxil edildiyi gün kredit üzrə borcun verildiyi gün hesab olunur.
14.2. Kreditin qaytarılması və faizlərin ödənilməsi üzrə ödənişlər əməliyyat gününün sonuna kimi həyata
keçirilməlidir. Əməliyyat günü bitdikdən sonra ödəniş terminalı vasitəsilə və ya digər üsulla həyata
keçirilən ödəniş növbəti iş günündən gec olmayaraq həyata keçirilən ödəniş hesab edilir. Ödəniş tarixi
qeyri-iş gününə düşdükdə, ödəniş növbəti iş günündə həyata keçirilir. Bu bəndin məqsədləri üçün
əməliyyat günü dedikdə ABB-nin daxili iş rejimi qaydalarına uyğun olaraq müəyyən edilən müddət
nəzərdə tutulur.
14.3. Faizlərin son ödənişi kreditin son ödənişi ilə eyni vaxtda həyata keçirilir.
14.4. Müvafiq Müqavilə üzrə Müştəriyə verilən kreditin qaytarılması və ona hesablanmış faizlərin ödənilməsi
müvafiq məbləğdə pul vəsaitlərinin Müştərinin ABB-dəki müvafiq cari hesabına nağd və ya köçürmə yolu
ilə mədaxil edilməsi və ABB tərəfindən bu Standart Şərtlərin 14.5-ci bəndində göstərilən ardıcıllığa
müvafiq olaraq silinməsi yolu ilə həyata keçirilir.
14.5. Müştərinin xeyrinə həyata keçirilən ödəniş onun ABB qarşısında cari tarixə bu Standart Şərtlər
çərçivəsində imzalanan müvafiq Müqavilə üzrə mövcud bütün borc öhdəliklərinin icrası üçün kifayət
etmədikdə və ya artıq miqdarda ödənildikdə, müvafiq pul vəsaitləri Müştərinin ABB qarşısında müvafiq
Müqavilə üzrə mövcud bütün borc öhdəliklərinin ödənilməsinə aşağıdakı ardıcıllıqla yönəldilir:
14.5.1. birinci növbədə - məhkəmə və ya məhkəmədənkənar qaydada tələbin irəli sürülməsi və müvafiq Müqavilə
üzrə Müştərinin öhdəliklərinin icrasına nail olmaq üçün ABB-nin xərcləri;
14.5.2. ikinci növbədə - cərimə, penya;
14.5.3. üçüncü növbədə - hesablanmış faizlər/komisyon haqqlar;
14.5.4. dördüncü növbədə - əsas borc.
Bu bənddə qeyd olunan ardıcıllıq ABB tərəfindən birtərəfli qaydada dəyişdirilə bilər. Müvafiq Müqavilə
ilə bu Standart Şərtlərdən fərqli qaydada silinmə ardıcıllığı müəyyən edilə bilər.
14.6. Kreditin qaytarılması və kreditdən istifadəyə görə hesablanmış faizlərin ödənilməsi kreditin verildiyi
valyutada həyata keçirilir.
14.7. Kreditdən istifadəyə görə faizlər kredit üzrə borcun yarandığı gündən başlamaqla onun tam qaytarıldığı
(borcun verildiyi gün daxil, qaytarıldığı gün isə xaric olmaqla) günə qədər hesablanır. Bu zaman əsas kimi
ayda 30 gün, ildə isə 360 gün götürülür. Faizlərin hesablanmasına münasibətdə ABB tərəfindən Standart
Şərtlərə və müvafiq Müqaviləyə dəyişiklik edilmədən birtərəfli qaydada Müştəri üçün daha əlverişli
şərtlər müəyyən edilə bilər.
14.8. ABB aşağıdakı hallarda kreditin, həmçinin Müştəri ilə bağlanmış bütün kredit müqavilələri (kredit riski
yaradan digər müqavilələr) üzrə borcların qalıq məbləğinin vaxtından əvvəl qaytarılmasını və qaytarılma
anınadək hesablanmış faizlərin ödənilməsini Müştəridən tələb edə, həmçinin Kredit xəttinin məbləğini
Müştərinin razılığı olmadan birtərəfli qaydada azalda, bloklaşdıra və (və ya) Kredit xəttini tamamilə ləğv
edərək bu Müqaviləyə xitam verə bilər:
14.8.1. Müştərinin əmlak vəziyyətinin əhəmiyyətli dərəcədə pisləşməsi (o cümlədən müqavilə bağlanılmazdan
əvvəl baş vermiş və müqavilə bağlanılan anadək aradan qaldırılmamış pisləşmə ABB-yə sonradan məlum
olduqda) və ya Müştərinin ABB-yə hər hansı yanlış məlumat verməsi səbəbindən borcun vaxtında
qaytarılmayacağını güman etməyə əsaslar olduqda;; Müştərinin əmlak vəziyyətinin kreditin qaytarılması
üçün təhlükə törədəcək həddə əhəmiyyətli dərəcədə pisləşməsi dedikdə aşağıdakılar nəzərdə tutulur:
• Müştərinin iş yerinin itirilməsi;
• Müştərinin əmək haqqının azaldılması;
• Müştərinin əmlakı üzərinə həbs qoyulması;
• Başqa kreditlərin götürülməsi nəticəsində borc yükünün artması;
• Müştərinin kredit öhdəliyinin vaxtında icra edilməsinə maneə yaradan və Tərəflərin bu Standart
şərtlərlə müəyyən etdiyi digər halların mövcud olması; Qeyd edilən hallara aşağıdakılar (lakin bununla
məhdudlaşmayaraq) aiddir:
a) Müvafiq Müqavilənin bağlanması zamanı Müştərinin fəaliyyəti, iqtisadi–maliyyə imkanları, bu
Standart Şərtlər və müvafiq Müqavilə üzrə öhdəliyinin vaxtında və lazımi qaydada icrası üçün
əhəmiyyətli olan digər faktlar (gəlirlər, ailə tərkibi, dövlət büdcəsinə, digər hüquqi və fiziki şəxslərə
olan borclar, kreditorlar qarşısında icra edilməmiş mülki-hüquqi öhdəliklər, öhdəliyin təminatı üsulu
və s.) haqqında ABB-yə təqdim edilmiş məlumatların, arayışların, müvafiq sənədlərin, o cümlədən bu
Standart Şərtlərin 13.1-ci bəndində qeyd edilmiş təsdiq və zəmanətlərin hüquqi aktların və ABB-nin
daxili qaydalarının tələblərinə zidd olduğunun, eləcə də düzgün və (və ya) həqiqətə uyğun olmadığının
aşkar edilməsi, habelə bu yarımbənddə sadalananların lazımi qaydada və müddətdə təqdim
edilməməsi;
b) Müştərinin gəlirinin (pensiya, təqaüd, müavinət və digər sosial ödənişlər, habelə mükafat, qonorar,
sahibkarlıq fəaliyyətindən əldə olunan gəlir və ya digər rəsmi gəlirlər) azalması;
c) Müştərinin qumara qurşanması və ya kreditdən qumar/mərc oyunlarının ödənişləri üçün istifadə
edilməsi;
d) Müvafiq Müqavilə imzalandıqdan sonra digər şəxs(lər)in öhdəliyinin təminatı qismində Müştərinin
özünün və ya əmlakının çıxış etməsi;
e) Azərbaycan Respublikasının hüquqi aktlarına, habelə ABB-nin kredit risklərinin idarə edilməsi
strategiyasına və siyasətinə əsasən müəyyən edilən ABB-nin daxili risk reytinqi üzrə Müştərinin
risklilik dərəcəsinin ABB üçün əlverişli olmayan səviyyəyə çatması;
f) Məcburi icra tədbirləri qismində gəlirlərindən və hesablarından ödənişlərin (aliment, cərimə,
sağlamlığa zərər vurma və s.) tutulması barədə məhkəmə və digər orqanlar tərəfindən qərar qəbul
edilməsi;
g) Müştəri barəsində cinayət işinin başlanması və bu barədə ABB-yə məlumat daxil olması, Müştərinin
inizbati və ya cinayət məsuliyyətinə cəlb edilməsi;
h) Müştəri tərəfindən ABB-ni aldatmağa yönəlmiş hər hansı bir hərəkətin edildiyinin aşkar edilməsi,
eləcə də kreditin təyinatı üzrə istifadə edilməsinin yoxlanılması, Müştərinin maliyyə vəziyyətinin
təhlil edilməsi, krediti qaytarmaq qabiliyyətinin müəyyənləşdirilməsi məqsədilə ABB tərəfindən
yoxlamaların (monitorinq) aparılmasına Müştərinin hər hansı bir şəkildə maneçilik törətməsi;
i) Müştərinin hər hansı digər kreditor qarşısında mövcud öhdəlikləri, o cümlədən kommunal xidmətlər,
mobil telefon ödənişləri üzrə gecikmələrinin yaranması, habelə vergi və dövlət büdcəsinə ödənilməli
olan digər vəsaitlər üzrə öhdəliklərinin vaxtında icra edilməməsi;
j) Müştərinin Azərbaycan Respublikasının hüquqi aktlarında nəzərdə tutulmuş qaydada müflis elan
edilməsi yaxud onun barəsində iflas prosesinin başlanması;
k) Üçüncü şəxslər tərəfindən Müştərinin bütün əmlakı, yaxud onun əhəmiyyətli bir hissəsi barəsində
məhkəmə mübahisəsinin başlanması;
l) Bu Standart Şərtlərin və müvafiq Müqavilənin digər şərtlərinin Müştəri tərəfindən yerinə
yetirilməməsi.
14.8.2. Müştəri ABB-yə kreditin təyinatı üzrə istifadə edilməsinə Müqavilədə nəzərdə tutulmuş qaydada nəzarət
etməyə imkan vermədikdə və ya kredit Müştəri tərəfindən təyinatı üzrə istifadə edilmədikdə;
14.8.3. Müştəri tərəfindən kredit üzrə əsas borcun qaytarılması və/və ya faizlərin ödənilməsi 90 (doxsan) gündən
artıq müddətdə gecikdirildikdə və ya əsas borcun (faizlər və (və ya) haqlar daxil olmaqla) ödənilməsi
müddətlərinin ardıcıl olaraq iki dəfə pozulduqda (90 (doxsan) gündən az olmamaqla);
14.8.4. Müştəri borc öhdəliyinin icrasının təmin edilməsi üzrə vəzifəsini yerinə yetirmədikdə, ABB-nin cavabdeh
olmadığı hallarla əlaqədar təminat itirildikdə (məhv olduqda, xitam verildikdə və s.) və yaxud dəyəri
azaldıqda (o cümlədən, qarantın və ya zaminin əmlak vəziyyəti əhəmiyyətli dərəcədə pisləşdikdə) və bu
hallarda borcun vaxtında qaytarılmayacağını güman etməyə əsaslar olduqda; bu yarımbənd Müqavilənin
18.12.8-ci yarımbəndinin tələbləri yerinə yetirilmədikdə tətbiq olunur.
14.9. ABB-nin bu Standart Şərtlərin 14.8-ci bəndində və müvafiq Müqavilədə göstərilən hüququndan istifadəsi
zamanı həmin bənddə nəzərdə tutulmuş halların baş verməsi və ya mövcudluğu müəyyən edildikdən sonra
ABB Müştəriyə kreditin vaxtından əvvəl qaytarılması və həmin bənddə müəyyən edilmiş müddətədək
hesablanmış faizlərin ödənilməsi barədə yazılı bildiriş göndərir və Müştəri bu bildirişi aldığı tarixdən 10
(on) təqvim günü müddətində tələb olunan məbləğləri ABB-ə ödəməlidir.
15. Kredit xətti
ABB, Müştəriyə müvafiq Müqavilədə göstərilmiş məbləğdə, valyutada, müddətdə kreditdən istifadəyə
görə illik faiz dərəcəsinin ödənilməsi və təyinatı üzrə istifadə şərti ilə Bərpa olunan kredit xətti açmağı,
Müştəri isə müvafiq Müqavilədə nəzərdə tutulmuş şərtlərlə və qaydada krediti qaytarmağı və ona
hesablanmış faizləri ABB-ə ödəməyi öz üzərinə götürür.
16. Kredit xətti üzrə kreditin qaytarılması, kreditin məbləğinə faizlərin hesablanması və
ödənilməsi qaydası
16.1. Kredit xətti Müştəri tərəfindən normativ xarakterli aktlarda və ABB-nin daxili qaydalarında nəzərdə
tutulmuş sənədlərin ABB-yə təqdim edilməsindən və ABB-nin Tariflərində nəzərdə tutulduğu halda
müvafiq xidmət haqqlarının və komisyon haqqların ödənilməsindən sonra 10 (on) iş günü ərzində ABB
tərəfindən Müştərinin ABB-də açılmış və müvafiq Müqavilədə göstərilmiş kart hesabına köçürülməklə
verilir. Kredit xətti üzrə məbləğin Müştərinin kart hesabına mədaxil edildiyi gün kredit xətti üzrə borcun
verildiyi gün hesab olunur. Müştəri Kredit xətti üzrə kredit məbləğindən yalnız kredit kartı vasitəsilə
ABB-nin ödəniş kartları ilə aparılan əməliyyatlar üzrə müəyyənləşdirdiyi limitlər çərçivəsində istifadə edə
bilər. Bank kartından istifadə üzrə Tərəflər arasında münasibətlər bu Standart Şərtlərin və müvafiq
Müqavilənin Kart hesabının açılması və Ödəniş kartından istifadə haqqında müddəaları ilə tənzimlənir.
16.2. Kredit xətti üzrə əsas borcun ümumi məbləği müvafiq Müqavilə ilə müəyyən olunmuş kredit limitini aşa
bilməz və müvafiq Müqavilədə başqa qayda nəzərdə tutulmadıqda, həmin Müqavilədə qeyd olunmuş Kart
hesabı üzrə Müştəriyə Overdraft təqdim edilmir.
16.3. Kredit xətti üzrə mövcud olan əsas borc müvafiq Müqavilədə göstərilən tarixdən gec olmayaraq Müştəri
tərəfindən tam olaraq ABB-yə qaytarılır. Kredit xətti üzrə faktiki istifadə edilmiş kredit məbləğinə
hesablanmış faizlər, Kredit xətti üzrə borcun yarandığı aydan başlamaqla, müvafiq Müqavilədə göstərilən
tarixdə Müştəri tərəfindən ABB-yə ödənilir.
16.4. Kredit xətti üzrə Müştərinin təsdiq və zəmanətləri, habelə bu bölmə üzrə digər məsələlər bu Standart
Şərtlərin Kreditə aid müddəaları ilə tənzimlənir.
16.5. Müştəri tərəfindən Kredit xətti üzrə kredit məbləğinin istifadə edilməsi tarixi müvafiq kredit kartı
vasitəsilə müvafiq əməliyyatın faktiki aparılması tarixindən asılı olmayaraq həmin əməliyyat üzrə
məlumatların ABB-nin avtomatlaşdırılmış əməliyyat sistemində işlənmə günü hesab edilir.
17. Kredit/Kredit xətti üzrə xüsusi şərtlər
17.1. Bu Standart Şərtlər və müvafiq Müqavilə çərçivəsində verilmiş kredit/Kredit xəttindən istifadəyə görə
müəyyən edilmiş faiz dərəcəsi aşağıdakı hallarda ABB ilə Müştəri arasında qarşılıqlı razılıq əsasında
artırıla bilər:
17.1.1. Azərbaycan Respublikasının Mərkəzi Bankı tərəfindən müəyyən edilmiş bank faizinin uçot dərəcəsi
artdıqda;
17.1.2. ölkə üzrə inflyasiya səviyyəsi artdıqda və makroiqtisadi vəziyyət pisləşdikdə;
17.1.3. beynəlxalq maliyyə bazarlarında maliyyə böhranı, habelə kredit resurslarının dəyərinin dəyişilməsinə təsir
edən hər hansı bir faktor mövcud olduqda.
17.2. ABB tərəfindən bu Standart Şərtlərin 17.1-ci bəndində göstərilmiş hallarda yeni faiz dərəcəsinin tətbiq
edilməsi qərara alındıqda, yeni faizlərin tətbiqindən 15 (on beş) təqvim günü əvvəl ABB Müştəriyə bu
barədə yazılı bildiriş göndərir və Tərəflər əlavə saziş bağlamaqla müvafiq Müqaviləyə müvafiq
dəyişikliklər edirlər.
18. Tərəflərin hüquq və öhdəlikləri
18.1. ABB-nin hesab və Ödəniş kartı üzrə öhdəlikləri:
18.1.1. Müştəri tərəfindən qanunvericiliyin və bankdaxili qaydaların, eləcə də bu Standart Şərtlərin tələbləri
əsasında hesabın açılması üçün tələb olunan sənədlər, o cümlədən zəruri anketlər (doldurularaq) ABB-yə
təqdim edildikdə müvafiq Müqavilə əsasında Müştərinin adına müvafiq valyutalarda Hesab açmaq;
18.1.2. Müştəriyə aşağıdakı hesablaşma-kassa xidmətləri göstərmək:
a) Müştərinin Hesablarına daxil olan pul vəsaitini qəbul etmək və müvafiq ödəniş sənədinin ABB-yə daxil
olduğu günün ertəsi günündən gec olmayaraq Hesaba mədaxil etmək, bu şərtlə ki, Azərbaycan
Respublikasının hüquqi aktlarında daha qısa müddət nəzərdə tutulmasın. Bu zaman daxil olan pul
vəsaitlərinin valyutası Hesabın valyutasından fərqli olduqda, müvafiq vəsaitlər Müştəriyə məlumat
verilmədən ABB-nin əməliyyatın icra edildiyi gün üçün müəyyən olunmuş məzənnəsinə və ya çarpaz
məzənnəyə əsasən konvertasiya edilərək Hesaba mədaxil edilir;
b) Hesabdan müvafiq məbləğlərin köçürülməsinə və verilməsinə dair Müştərinin sərəncamlarını müvafiq
ödəniş sənədinin ABB-yə daxil olduğu gündən sonra 3 (üç) iş günündən (əlavə araşdırılma tələb olunduğu
halda isə 10 (on) iş günündən) gec olmayaraq yerinə yetirmək, bu şərtlə ki, Azərbaycan Respublikasının
hüquqi aktları ilə, bu aktlara uyğun qəbul edilmiş bankdaxili sənədlər ilə ayrı müddətlər nəzərdə
tutulmasın; Bu zaman köçürülən pul vəsaitləri üzrə Hesabın valyutası köçürüləcək Bank hesabının
valyutasından fərqli olduqda, müvafiq vəsaitlər Müştəriyə məlumat verilmədən ABB-nin əməliyyatın icra
edildiyi gün üçün müəyyən olunmuş məzənnəsinə və ya çarpaz məzənnəyə əsasən konvertasiya edilərək
köçürülür;
c) Azərbaycan Respublikasının hüquqi aktlarında müəyyən edilmiş tələblər və məhdudiyyətlər nəzərə
alınmaqla Müştərinin təqdim etdiyi ödəniş tapşırığı əsasında vəsait alanın xeyrinə ödənişləri dövri olaraq
həyata keçirmək;
d) Müştərinin müraciəti əsasında Hesabdan çıxarışları ona təqdim etmək.
18.1.3. Müştəri tərəfindən Azərbaycan Respublikasının hüquqi aktlarına və bankdaxili qaydalara əsasən hesabın
açılması üçün tələb olunan sənədlər, zəruri anketlər (doldurularaq) ABB-yə təqdim edildikdə sonuncuya
müvafiq Müqavilə əsasında Kart hesabını açmaq və Müştəriyə Ödəniş kartının verilməsi barədə müsbət
qərar qəbul edildikdə, Ödəniş kartının verilməsi haqqında müvafiq Müqavilənin imzalanması və ABB-
nin Tariflərində nəzərdə tutulduğu halda müvafiq məbləğlərin Müştəri tərəfindən ödənilməsi anından 22
(iyirmi iki) iş günü müddətində Ödəniş kartını və ŞEN-kodu (zərflə və ya elektron şəkildə) Müştəriyə
(sonuncunun şəxsiyyətini təsdiq edən sənədin təqdim edilməsi şərtilə) vermək; Müvafiq hüquqi aktda
nəzərdə tutulan qaydada müvafiq dövlət orqanlarının (qurumlarının) elektron informasiya sisteminə
inteqrasiyası təmin oldunduğu halda Əlavə kartı alan şəxsin şəxsiyyətini təsdiq edən sənəd məlumatları
kassa əməliyyatlarının aparılması üçün həmin sistem vasitəsilə əldə olunur.
18.1.4. Ödəniş kartı vasitəsilə aparılan əməliyyatları Kart hesabında olan pul vəsaitləri həddində həyata keçirmək;
18.1.5. Müştərinin müraciəti əsasında Kart hesabı üzrə pul vəsaitlərinin hərəkətinə dair çıxarışları 11 (on bir) iş
günü müddətində sonuncuya təqdim etmək;
18.1.6. Qanunvericilikdə nəzərdə tutulmuş qaydada Hesab, Kart hesabı və Ödəniş kartları vasitəsilə aparılan
əməliyyatlara dair bank sirrini qorumaq;
18.1.7. Ödəniş kartının / ŞEN-kodun itirildiyi, oğurlandığı, məhv olduğu, zədələndiyi, habelə fırıldaqçılıq (fraud)
əməliyyatlarının baş verdiyi hallarda Müştərinin sifarişi əsasında ona yeni Ödəniş kartının verilməsi
barədə müsbət qərar qəbul edildikdə, müvafiq Müqavilənin imzalanması və ABB-nin Tariflərində nəzərdə
tutulduğu halda müvafiq məbləğlərin Müştəri tərəfindən ödənilməsi anından 22 (iyirmi iki) iş günü
müddətində yeni Ödəniş kartının Müştəriyə verilməsini təmin etmək;
18.1.8. Müştəridən daxil olmuş məlumat əsasında Ödəniş kartından/Əlavə kartdan istifadə edilməklə
əməliyyatların həyata keçirilməsini dayandırmaq, habelə Ödəniş kartını/Əlavə kartı bloklaşdırmaq;
18.1.9. Müvafiq Müqavilə hər hansı səbəbdən ləğv edildiyi halda, Kart hesabının qalığını Müştəriyə qaytarmaq;
18.1.10. Müştərinin hesab(lar)ına daxil olan pul vəsaitlərinin toxunulmazlığını təmin etmək.
18.2. ABB-nin əmanət üzrə öhdəlikləri:
18.2.1. Müştərinin adına Hesab açmaq və əmanət üzrə qəbul edilmiş pul vəsaitini Hesaba daxil etmək;
18.2.2. Əmanət məbləğini əmanətin müddəti qurtardıqdan sonra, habelə Müştərinin ilk tələbi ilə (əmanət
məbləğinin ¼ (dörddə bir) hissəsini dərhal, qalan hissəsini isə 5 (beş) bank günündən gec olmayaraq)
Müştəriyə qaytarmaq və ya göstərilən məbləğ barəsində Müştərinin digər sərəncamlarını yerinə yetirmək;
Əmanət (onun hissəsi) Müştərinin və ya üçüncü şəxslərin ABB qarşısında kredit öhdəliklərinin icrasının
girov təminatı qismində çıxış etdiyi halda, ABB tərəfindən əmanət məbləğinin (onun hissəsinin)
qaytarılması öhdəliyinin icrası qaydası və müddətləri ilə bağlı müvafiq girov müqaviləsində fərqli
qaydalar nəzərdə tutula bilər və bu zaman həmin qaydalar tətbiq ediləcəkdir.
18.2.3. Əmanət üzrə faizləri müvafiq Müqavilədə nəzərdə tutulmuş miqdarda ödəmək;
18.2.4. Əmanət və Hesab üzrə aparılan əməliyyatlara dair bank sirrini qorumaq.
18.3. ABB-nin Depozit seyfi üzrə öhdəlikləri:
18.3.1. Seyfi, açarları və xüsusi plastik kartı təyinatı üzrə istifadəyə yararlı və texniki cəhətdən saz vəziyyətdə
Müştəri tərəfdən müvafiq Müqavilədə qeyd olunan icarə haqqı ödənildiyi gündə Müştəriyə təhvil vermək;
18.3.2. Müştərinin seyfdən istifadəsini qanunvericilikdə, Standart Şərtlərdə və müvafiq Müqavilədə nəzərdə
tutulan hallar istisna olmaqla məhdudlaşdırmamaq;
18.3.3. Seyfin saxlanılma yerinin mühafizəsini təmin etmək;
18.3.4. Qanunvericiliklə nəzərdə tutulan hallar istisna olmaqla Müştəriyə aid məlumatları məxfi saxlamaq;
18.3.5. ABB tərəfindən müəyyən edilmiş iş günləri və saatlarında Müştərinin və ya onun nümayəndəsinin Seyfə,
eləcə də saxlama predmetləri ilə konfidensial qaydada işləməsi üçün xüsusi ayrılmış yerə buraxılmasını
təmin etmək; Bu zaman Müştəri tərəfindən şəxsiyyətini təsdiq edən sənəd, seyfin açarları və xüsusi plastik
kart, onun nümayəndəsi tərəfindən isə qeyd olunanlarla yanaşı qanunvericiliyə müvafiq olaraq tərtib
edilmiş etibarnamə təqdim edilməlidir.
18.3.6. Müştərinin və ya onun nümayəndəsinin seyfdən ABB əməkdaşının və/və ya hər hansı üçüncü şəxsin
iştirakı olmadan şəxsən istifadə etməsini təmin etmək;
18.3.7. Müştəriyə və ya onun nümayəndəsinə heç kimin iştirakı olmadan Saxlama predmetlərini seyfə qoymaq
və seyfdən çıxarmaq imkanını təmin etmək;
18.3.8. Müştəri və ya onun nümayəndəsi Seyfin açarının və/və ya xüsusi plastik kartın itirilməsi, zədələnməsi,
məhv olması, oğurlanması, seyfin zədələnməsi və/və ya seyf kilidinin nasazlığı səbəbindən seyfin məcburi
açılması tələbi ilə yazılı ərizə ilə müraciət etdikdə, seyfi Müştərinin və ya nümayəndəsinin iştirakı ilə
məcburi açmaq.
18.4. ABB-nin kredit/Kredit xətti üzrə öhdəlikləri:
18.4.1. Kredit/Kredit xəttindən istifadəyə görə faizlərin hesablanmasının və tutulmasının düzgünlüyünə riayət
etmək;
18.4.2. Kreditin və kredit üzrə hesablanmış faizlərin uçotunu aparmaq;
18.4.3. Müştəri müvafiq Müqavilə üzrə öhdəliklərini tam icra etdikdə Müştərinin tələbi ilə, sonuncu tərəfindən
ABB-nin Tariflərində nəzərdə tutulmuş xidmət haqlarının (komisyon haqlar) ödənilməsi şərtilə, ona bu
barədə müvafiq sənəd təqdim etmək.
18.5. ABB-nin hesab və Ödəniş kartı üzrə hüquqları:
18.5.1. Aparılmış əməliyyatlar üzrə xidmət haqqını Hesabdan ABB-nin Tarifləri əsasında akseptsiz qaydada
(Müştərinin sərəncamı olmadan) silmək;
18.5.2. Aşağıdakı hallarda Müştəriyə bu Standart Şərtlərdə və müvafiq Müqavilədə qeyd edilən xidmətləri
göstərməkdən, Kartın (yenidən) buraxılmasından, təqdim edilməsindən, o cümlədən fəaliyyətinin bərpa
edilməsindən, o cümlədən Müştərinin tapşırığı (sərəncamı) ilə və ya tapşırığı (sərəncamı) olmadan Hesab
və Ödəniş kartı üzrə əməliyyatların aparılmasından imtina etmək, eləcə də qeyd olunan xidmətlərin və
əməliyyatların icrasını gecikdirmək və ya təxirə salmaq:
a) Hesabda kifayət qədər vəsait olmadıqda;
b) Müştəri xidmət haqqının ödənilməsindən imtina etdikdə;
c) Müştəri hesablaşma sənədlərinin tərtib edilməsi qaydalarını və onların ABB-ə təqdim edilməsi
müddətlərini pozduqda;
d) ABB-nin təqsiri olmadan texniki qüsurlar baş verdikdə;
e) Üçüncü şəxslər, banklar (habelə, xarici banklar), o cümlədən də vasitəçi bank, müxbir bank, vəsait
göndərənin/qəbul edənin bankı, kart təşkilatları, ödəniş sistemləri və ABB-nin əməkdaşlıq etdiyi digər
maliyyə qurumlarından qaynaqlanan səbəblərdən (onların təqsirlərinin olub-olmamasından aslılı
olmayaraq) dolayı əməliyyatın icrası və xidmətin göstərilməsi qeyri-mümkün olduqda;
f) Azərbaycan Respublikası və (və ya) digər dövlətlərin səlahiyyətli orqanları, o cümlədən bank sektoru
və maliyyə bazarlarında nəzarət və tənzimləyici funksiyaları həyata keçirən qurumlar, eləcə də kart
təşkilatları, beynəlxalq təşkilatlar (qurumlar) və maliyyə qurumları, habelə ödəniş sistemləri tərəfindən
əməliyyatın icrasını və xidmətin göstərilməsini mümkünsüz edən qərarlar qəbul edildikdə;
g) Tərəflərin iradəsindən kənar baş verən digər hallar nəticəsində, eləcə də bu Standart Şərtlərin digər
müddəalarında nəzərdə tutulmuş hallarda əməliyyatın aparılması, xidmətlərin göstərilməsi mümkün
olmadıqda;
18.5.3. Bu Standart Şərtlər və müvafiq Müqavilə üzrə göstərilən xidmətə görə Tariflərdə və aparılan
əməliyyatların qaydalarında birtərəfli qaydada dəyişiklik etmək;
18.5.4. Hesabın açılması üçün, zəruri olan sənədlərlə yanaşı, Müştərinin pul vəsaitlərinin qeyri-sağlam xarakterli
əməliyyatlarda, o cümlədən çirkli pulların yuyulmasında və terrorizmin maliyyələşdirilməsində istifadə
edilmədiyinə əmin olmaq məqsədilə qanunvericiliyə zidd olmayan sənədlərin təqdim edilməsini
sonuncudan tələb etmək;
18.5.5. Azərbaycan Respublikasının qanunları, tərəfdar çıxdığı beynəlxalq müqavilə və sazişlərdən irəli gələn,
həmçinin zəruri hesab etdiyi digər hallarda Müştəridən onun pul axını, maliyyə mənbələri, özünün və imza
hüququ olan şəxslərin eyniləşdirilməsinə dair, lakin bununla məhdudlaşmayan digər məlumatları tələb
etmək;
18.5.6. Azərbaycan Respublikasının mövcud qanunvericiliyində və normativ xarakterli aktlarda nəzərdə tutulmuş
hallarda Müştərinin hesabını bağlamaq, hesab üzrə əməliyyatları dayandırmaq və ya vəsaitləri təyinatı
üzrə silmək;
18.5.7. Qanunvericilikdə və/və ya Standart Şərtlərdə müəyyən olunmuş əsaslar olduqda müvafiq Müqaviləni
birtərəfli qaydada ləğv etmək;
18.5.8. Müştərinin ABB, o cümlədən onun törəmə müəssisələri və əməkdaşlıq etdiyi şəxslər qarşısında, habelə
məcburi ödənişlər və rüsumlarla bağlı dövlət qarşısında icra edilməmiş hər hansı öhdəliyi olduqda onun
Hesabdakı, habelə Müştəriyə çatacaq bütün vəsaitlərdən pul vəsaitini akseptsiz qaydada (Müştərinin
sərəncamı olmadan) silmək və/və ya həmin öhdəliklərin icrasını təmin etmək üçün müvafiq pul
vəsaitlərini bloklaşdırmaq; Müştərinin müvafiq öhdəlikləri Hesabın valyutasından fərqli valyutada
olduqda, Hesabdakı vəsaitlər Müştəriyə məlumat verilmədən ABB-nin həmin gün üçün müəyyən olunmuş
məzənnəsinə və ya çarpaz məzənnəyə əsasən konvertasiya edilərək Hesabdan silinir.
18.5.9. Müştəri Azərbaycan Respublikasının hüquqi aktları və bankdaxili qaydaların hesabın açılması üçün tələb
olunan sənədləri, zəruri anketləri (dolduraraq) ABB-yə təqdim etmədikdə, lakin, bununla
məhdudlaşmayaraq ABB-nin öz mülahizəsinə əsasən Kart hesabının açılmasından və Ödəniş
kartının/Əlavə kartın (yenidən) buraxılmasından, təqdim edilməsindən, o cümlədən fəaliyyətinin bərpa
edilməsindən səbəblərini göstərmədən imtina etmək;
18.5.10. Müştərinin ABB, o cümlədən onun törəmə müəssisələri və əməkdaşlıq etdiyi şəxslər qarşısında, habelə
məcburi ödənişlər və rüsumlarla bağlı dövlət qarşısında hər hansı öhdəliyi olduqda, Kart hesabından və
Müştərinin ABB-dəki digər hesablarından Ödəniş kartından/Əlavə kartdan istifadə edilməklə aparılmış
əməliyyatların məbləğlərini, Texniki overdraft üzrə borc məbləğlərini, ABB-nin Tariflərinə uyğun olaraq
komisyon haqları Ödəniş kartından istifadə (eləcə də ABB-nin kartının ləğv edilməsi, bloklaşdırılması
və.s) ilə bağlı ABB-nin çəkdiyi faktiki xərclərin məbləğlərini, Kart hesabından istifadə nəticəsində ABB-
yə dəyən zərəri və bütün növ maliyyə itkilərini, sui-istifadə halları nəticəsində əldə edilmiş əlavə qazanc
məbləğlərini (cashback, xallar, millər, bonuslar və s.) Müştərinin hesablarından, habelə ona çatacaq bütün
vəsaitlərdən akseptsiz qaydada (Müştərinin sərəncamı olmadan) silmək və/və ya həmin öhdəliklərin
icrasını təmin etmək üçün Kart hesabında/Hesabda olan, habelə ona çatacaq pul vəsaitlərini
bloklaşdırmaq; Müştərinin müvafiq öhdəlikləri Kart hesabının valyutasından fərqli valyutada olduqda,
Kart hesabındakı vəsaitlər Müştəriyə məlumat verilmədən ABB-nin həmin gün üçün müəyyən olunmuş
məzənnəsinə və ya çarpaz məzənnəyə əsasən konvertasiya edilərək Kart hesabından silinir.
18.5.11. Ödəniş kartından istifadə ilə bağlı ABB tərəfindən müəyyən olunmuş birdəfəlik və/və ya gündəlik
əməliyyat limitlərini öz mülahizəsinə əsasən, habelə Müştərinin müraciəti əsasında Müştəriyə
münasibətdə dəyişdirmək, ləğv etmək və ya bunlardan imtina etmək;
18.5.12. Müştəri tərəfindən bu Standart Şərtlərin 5.13-cü bəndində nəzərdə tutulanlar da daxil olmaqla, bu Standart
Şərtlər və müvafiq Müqavilə üzrə öhdəliklərin icrası pozulduqda, Qanunvericilikdə, Standart Şərtlərdə
nəzərdə tutulmuş digər hallarda müvafiq Müqaviləni birtərəfli qaydada ləğv etmək, Ödəniş kartını/Əlavə
kartları bloklaşdırmaq/ləğv etmək, Ödəniş kartını/Əlavə kartları və öhdəliklərin pozulması nəticəsində
ABB-yə dəyən zərəri və bütün növ maliyyə itkilərini, habelə sui-istifadə halları nəticəsində əldə edilmiş
əlavə qazanc məbləğlərini Müştəridən geri tələb etmək;
18.5.13. ABB-nin Tariflərində (o cümlədən Ödəniş kartından istifadə ilə bağlı birdəfəlik və/və ya gündəlik
limitlərdə) və Kart vasitəsilə aparılan əməliyyatların qaydalarında birtərəfli qaydada dəyişiklik etmək;
18.5.14. Ödəniş kartı Müştəri tərəfindən götürülmədikdə, onun hazırlanmasından 60 (altmış) gün müddətində
Ödəniş kartını ləğv etmək, Kart hesabını bağlamaq və müvafiq Müqaviləyə birtərəfli qaydada xitam
vermək. Bu zaman tutulmuş komisyon haqlar Müştəriyə qaytarılmır.
18.5.15. Müştəridən onun pul axını, maliyyə mənbələri, özünün və imza hüququ olan şəxslərin eyniləşdirilməsinə
dair zəruri olan bütün sənədləri və məlumatları almaq;
18.5.16. Kart hesabının açılması və Ödəniş kartının buraxılması üçün zəruri olan sənədlərlə yanaşı, Müştərinin pul
vəsaitlərinin qeyri-sağlam xarakterli əməliyyatlarda, o cümlədən çirkli pulların yuyulmasında və
terrorizmin maliyyələşdirilməsində istifadə edilmədiyinə əmin olmaq məqsədilə qanunvericiliyə zidd
olmayan digər sənədlərin də təqdim edilməsini tələb etmək;
18.5.17. Azərbaycan Respublikası mövcud qanunvericiliyində və normativ xarakterli aktlarda nəzərdə tutulmuş
hallarda Kart hesabını bağlamaq, Ödəniş kartı üzrə əməliyyatları dayandırmaq və ya Kart hesabındakı
vəsaitləri təyinatı üzrə silmək;
18.5.18. Qeyri-rezidentlərə və ya alınması üçün müraciət olunan Ödəniş kartlarının/Əlavə kartların aid olduğu
beynəlxalq kart təşkilatının tələblərinə uyğun olaraq verilməsinə məhdudiyyət qoyulan xarici ölkə
vətəndaşlarına Ödəniş kartının/Əlavə kartın verilməsindən imtina etmək və zəruri olduğu hallarda
risklərin sığortalanması üçün depozit məbləğinin ödənilməsini tələb etmək.
18.5.19. Mövcud qanunvericiliyin tələblərinə uyğun rəsmiləşdirilmiş və ABB-yə təqdim edilmiş məhkəmə
qərarları, inkasso sərəncamları və digər səlahiyyətli dövlət orqanlarının sərəncamlarını mübahisəsiz
(Müştərinin sərəncamı olmadan) icra etmək;
18.5.20. ABB, digər şəxslər tərəfindən, habelə istənilən formada/üsulla Hesaba/Kart hesabına səhv olaraq daxil
edilmiş, köçürülmüş və ya silinmiş pul vəsaitini müvafiq araşdırma apararaq yanlış əməliyyatın və ya
digər sui-istifadə halının nəticəsi olduğunu dəqiqləşdirdikdən sonra Müştəriyə xəbər vermədən akseptsiz
qaydada silmək, geri köçürmək və ya bərpa etmək;
18.5.21. Müştərinin təqdim etdiyi və ya digər mənbələrdən əldə edilən məlumatlar əsasında Hesabın/Kart
hesabının Azərbaycan Respublikası ilə digər dövlətlər arasında bağlanmış ikitərəfli və ya çoxtərəfli
beynəlxalq müqavilələrə və ya “Maliyyə hesabları barədə məlumatların avtomatik mübadiləsi haqqında
səlahiyyətli orqanlar arasında Çoxtərəfli Razılaşma” (bundan sonra - Çoxtərəfli Razılaşma adlandırılacaq)
çərçivəsində tətbiq edilən Ümumi Hesabatlılıq Standartına (Common Reporting Standard - CRS) uyğun
olaraq müvafiq məlumatları səlahiyyətli dövlət orqanına vermək; Bununla Tərəflər razılaşırlar ki, ABB
səlahiyyətli dövlət orqanına Müştəri haqqında şəxsi məlumatları və onun hesabları haqqında
məlumatları/hesabatları qanunvericiliklə müəyyən olunan hallarda təqdim edə bilər və belə hesabatların
göndərildiyi hallarda Müştəriyə heç bir əlavə bildirişin göndərilməsi və/və ya ondan hər hansı şəkildə
razılıq alınması tələb olunmayacaqdır;
18.5.22. Müştərinin hesabına səhvən, habelə istənilən formada/üsulla digər sui-istifadə halının nəticəsi olaraq
mədaxil edilmiş pul vəsaitini müvafiq araşdırma apararaq yanlış əməliyyatın nəticəsi olduğunu
dəqiqləşdirdikdən sonra akseptsiz qaydada silmək və/və ya geri qaytarmaq;
18.5.23. Texniki overdraft baş verdiyi təqdirdə mövcud Kredit xəttinin müddəti çərçivəsində birtərəfli qaydada
Texniki overdraft məbləği qədər Kredit xətti məbləğini artırmaq, Kredit xətti mövcud deyilsə, başlanılma
(Texniki overdraftın yarandığı gün) və bitmə tarixləri arasında ən azı 1 (bir) gün müddət saxlanılmaqla
birtərəfli qaydada Texniki overdraft məbləği qədər Kredit xətti təyin etmək;
18.5.24. Müştərinin ABB, sığorta təşkilatları, o cümlədən onun törəmə müəssisələri və əməkdaşlıq etdiyi şəxslər
qarşısında onların təqdim etdiyi bank və ya digər müvafiq məhsulların şərtlərindən irəli gələn öhdəliyi
(sığorta müqaviləsi, digər xidmət müqaviləsi bağlamaq, müəyyən hərəkətləri etmək və ya etməmək və s.)
mövcud olduqda, həmin öhdəliklərin ilkin olaraq icrasını təmin etmək üçün Kart hesabını/Hesabı
bloklaşdırmaq və müvafiq hesablara istənilən mədaxil əməliyyatını məhdudlaşdırmaq;
18.5.25. Qanunvericilikdə, bu Standart Şərtlərdə və müvafiq Müqavilədə nəzərdə tutulmuş digər hüquqları həyata
keçirmək.
18.6. ABB-nin əmanət üzrə hüquqları:
18.6.1. Müştərinin ABB, o cümlədən onun törəmə müəssisələri və əməkdaşlıq etdiyi şəxslər qarşısında, habelə
məcburi ödənişlər və rüsumlarla bağlı dövlət qarşısında hər hansı öhdəliyi olduqda onun Hesabdakı,
habelə ona çatacaq bütün pul vəsaitini akseptsiz qaydada (Müştərinin sərəncamı olmadan) silmək və/və
ya həmin öhdəliklərin icrasını təmin etmək üçün Hesabda olan, habelə ona çatacaq pul vəsaitlərini
bloklaşdırmaq; Müştərinin müvafiq öhdəlikləri Hesabın valyutasından fərqli valyutada olduqda,
Hesabdakı vəsaitlər Müştəriyə məlumat verilmədən ABB-nin həmin gün üçün müəyyən olunmuş
məzənnəsinə və ya çarpaz məzənnəyə əsasən konvertasiya edilərək Hesabdan silinir.
18.6.2. Müştərinin və ya üçüncü şəxslərin öhdəliklərinin təminatı qismində çıxış edən əmanət məbləği Müştəri
tərəfindən vaxtından əvvəl geri götürüldüyü təqdirdə, müvafiq öhdəlik üzrə mövcud borcun tam məbləğdə
ödənilməsini əmanət məbləğindən müvafiq məbləği akseptsiz qaydada silməklə təmin etmək; Müştərinin
müvafiq öhdəlikləri Hesabın valyutasından fərqli valyutada olduqda, Hesabdakı vəsaitlər Müştəriyə
məlumat verilmədən ABB-nin həmin gün üçün müəyyən olunmuş məzənnəsinə və ya çarpaz məzənnəyə
əsasən konvertasiya edilərək Hesabdan silinir.
18.6.3. Əmanətin məbləğindən çirkli pulların yuyulması, terrorizmin maliyyələşdirilməsi və digər bu kimi
məqsədlər üçün istifadə edilməsi müəyyən edildikdə, bununla bağlı şübhələr olduqda və ya belə şübhə
üçün kifayət qədər əsaslar olduqda, Müştəri pul vəsaitlərinin mənbəyi və/və ya benefisiar mülkiyyətçisi
barədə məlumatları ABB-ə təqdim etmədikdə, müvafiq Müqaviləyə birtərəfli qaydada xitam vermək,
əmanət üzrə faizlərin ödənilməsini dayandırmaq, ödənilmiş faizləri Müştəridən sonuncunun razılığı
olmadan tutmaq. Qanunvericiliklə və daxili qaydalarla tələb olunduğu hallarda bu barədə müvafiq
orqanlara məlumat verilir.
18.6.4. Qanunvericilikdə, bu Standart Şərtlərdə və müvafiq Müqavilədə nəzərdə tutulmuş digər hüquqları həyata
keçirmək.
18.7. ABB-nin Depozit seyfi üzrə hüquqları:
18.7.1. İcarə haqqının, eləcə də Standart Şərtlər, müvafiq Müqavilə və/və ya ABB-nin Tariflərində nəzərdə
tutulmuş digər məbləğlərin ödənilməsini müvafiq məbləğdə pul vəsaitlərinin Müştərinin ABB-dəki bütün
hesablarından akseptsiz qaydada silməklə təmin etmək;
18.7.2. Müştərini xəbərdar etməklə müvafiq Müqavilədə qeyd olunan seyfin yerləşdiyi ünvanı birtərəfli qaydada
dəyişdirmək;
18.7.3. Seyfdə tez alovlanan, partlayıcı, radioaktiv, toksik, kimyəvi aktiv, zəhərli, kəskin qoxulu, narkotik və
ABB-yə, onun əməkdaşlarının və üçüncü şəxslərin səhhətinə, ətraf mühitə zərər vura bilən digər maddələr,
ərzaq malları və korlanmaya məruz qalan digər əşyalar, mülki dövriyyədən çıxarılmış əşyalar, silah, silah
üçün ehtiyat və komplektləşdirici hissələrin, döyüş sursatı və saxlanması ABB-nin təmin edə bilmədiyi
xüsusi şəraiti və/və ya səlahiyyətli dövlət orqanlarının xüsusi icazələrini tələb edən digər əşyaların və
maddələrin saxlanması halını aşkar etdikdə və ya belə halların olması ilə bağlı əsaslı ehtimallar olduqda,
seyfi Müştərinin iştirakı olmadan məcburi açmaq və müvafiq Müqaviləyə birtərəfli qaydada xitam
vermək;
18.7.4. Müştəri tərəfindən bu Standart Şərtlər və müvafiq Müqavilə üzrə ABB qarşısında yaranmış borcunun tam
ödənilməsinə və Müqavilə ilə üzərinə götürdüyü digər öhdəliklərin tam icra edilməsinə qədər Müştərinin
və ya onun nümayəndəsinin seyfə buraxılmasından və ya Saxlama predmetlərinin Müştəriyə və ya onun
nümayəndəsinə qaytarılmasından imtina etmək;
18.7.5. Bu Standart Şərtlərin 9.2-ci bəndində qeyd edilən 1 (bir) aylıq müddətin sonunadək Tərəflərin qarşılıqlı
razılığı əsasında seyfin icarəsi ilə bağlı yeni müvafiq Müqavilə bağlanmadıqda və ya Müştəri tərəfindən
seyf (açarlar və xüsusi plastik kart ilə birlikdə) ABB-yə təhvil verilmədikdə, seyfin boşaldılması və icarə
haqqı üzrə yaranmış borcun ödənilməsi barədə yazılı bildirişin Müştəriyə göndərilməsindən 2 (iki) ay
sonra sonuncunun iştirakı olmadan seyfi məcburi açmaq, Saxlama predmetlərini seyfdən çıxarmaq və
saxlamağa götürmək, Ödəniş kartının qeydiyyatını ləğv etmək, seyfin açarlarını və kilidlərini dəyişmək;
Bu zaman ABB-nin saxlancında olan Saxlama predmetlərinin zədələnməsinə, ilkin vəziyyətinin
dəyişməsinə görə ABB məsuliyyət daşımır.
18.7.6. Fors-major hallar (yanğın, daşqın, zəlzələ və s.), eləcə də insanların həyat və sağlamlığına, ABB-nin və
digər şəxslərin əmlakının məhv olmasına təhlükə olduğunu göstərən digər hallar (seyfin içindəkilərin
alovlanması, kəskin qoxunun əmələ gəlməsi və s.) yarandığı təqdirdə, həmçinin Standart Şərtlərdə və
qüvvədə olan qanunvericiliklə nəzərdə tutulmuş digər hallarda seyfi Müştərinin iştirakı olmadan məcburi
açmaq.
18.7.7. Bu Standart Şərtlərin 18.7.3-cü, 18.7.5-ci və 18.7.6-cı yarımbəndlərində nəzərdə tutulduğu hallarda ABB
tərəfindən Depozit seyfi məcburi açıldıqda və Saxlama predmeti saxlamaya götürüldükdə ABB-in
Tariflərində nəzərdə tutulmuş qaydada və məbləğdə Müştəridən müvafiq xidmət haqqını tutmaq;
18.7.8. Qanunvericilikdə, bu Standart Şərtlərdə və müvafiq Müqavilədə nəzərdə tutulmuş digər hüquqları həyata
keçirmək.
18.8. ABB-nin kredit/Kredit xətti üzrə hüquqları:
18.8.1. Müştəriyə 1 (bir) təqvim günü əvvəlcədən məlumat verməklə özünün müəyyən etdiyi dövriliklə kreditin
məqsədli təyinatına uyğun istifadə edilməsinə nəzarəti həyata keçirmək və bunu Müştəridən tələb etmək;
18.8.2. Kredit üzrə ödəniş müddəti çatmış əsas borcun qaytarılmasını, faizlərin, eləcə də dəbbə pulunun
ödənilməsini müvafiq məbləğdə pul vəsaitlərinin Müştərinin ABB-dəki bütün Bank hesablarından, habelə
ona çatacaq bütün vəsaitlərdən akseptsiz qaydada silməklə təmin etmək;
18.8.3. Kredit üzrə əsas borcun qaytarılmasını, faizlərin, eləcə də dəbbə pulunun ödənilməsini təmin etmək üçün
müvafiq məbləğdə pul vəsaitlərini Müştərinin ABB-dəki bütün Bank hesablarında bloklaşdırmaq;
18.8.4. Müştərinin razılığı olmadan bu Standart Şərtlərdən və müvafiq Müqavilədən irəli gələn tələb hüququnu
istənilən vaxt üçüncü şəxslərə güzəşt etmək;
18.8.5. Bu Standart Şərtlərin 14.8-ci bəndində qeyd olunmuş hallarda kreditin vaxtından əvvəl qaytarılmasını və
həmin bənddə müəyyən edilmiş müddətədək hesablanmış faizlərin ödənilməsini Müştəridən tələb etmək,
bu tələb sonuncu tərəfindən 14.9-cu bənddə müəyyən olunmuş müddətdə yerinə yetirilmədikdə isə
müvafiq Müqavilə üzrə öhdəliklərin icrasının təminatı qismində çıxış edən təminat predmetinə tutma
yönəltmək;
18.8.6. Müştərinin əmlak vəziyyətinin əhəmiyyətli dərəcədə pisləşməsi və ya Müştərinin ABB-yə hər hansı yanlış
məlumat verməsi səbəbindən borcun vaxtında qaytarılmayacağı açıq-aşkar bəlli olduqda, yaxud Müştəri
kreditin verilməsi üçün Standart Şərtlərdə və müvafiq Müqavilədə nəzərdə tutulmuş öhdəliyini icra
etmədikdə, o cümlədən ABB-nin tələbi ilə təminat təqdim etmədikdə, müvafiq Müqavilə imzalandıqdan
sonra, lakin kredit məbləği müvafiq hesaba köçürülənədək kredit məbləğinin köçürülməsindən və (və ya)
köçürüldükdən sonra da kreditin Müştəriyə verilməsi öhdəliyinin icrasından tam və ya qismən birtərəfli
qaydada imtina etmək;
18.8.7. Kredit vəsaiti hesabına Müştərinin digər kredit üzrə qalıq borcunun ödənilməsi nəzərdə tutulduqda, kredit
üzrə vəsaiti və ya onun bir hissəsini müvafiq Müqavilədə qeyd edilmiş hesabdan və ya Müştərinin digər
hesabına mədaxil edərək həmin hesabdan sonuncunun sərəncamı olmadan akseptsiz qaydada silmək;
18.8.8. Kredit xəttinə bağlı olan Ödəniş kartı ləğv edildiyi təqdirdə Kredit xəttinə xitam vermək;
18.8.9. Qanunvericilikdə, bu Standart Şərtlərdə və müvafiq Müqavilədə nəzərdə tutulmuş digər hüquqları həyata
keçirmək.
18.9. Müştərinin hesab və Ödəniş kartı üzrə öhdəlikləri:
18.9.1. Azərbaycan Respublikasının hüquqi aktlarına, ABB-daxili qaydalara, eləcə də Azərbaycan Respublikası
ilə digər dövlətlər arasında bağlanmış ikitərəfli və ya çoxtərəfli beynəlxalq müqavilələrə yaxud Çoxtərəfli
Razılaşmaya müvafiq olaraq Hesabın/Kart hesabının açılması üçün tələb olunan sənədləri, eləcə də zəruri
anketləri (dolduraraq) ABB-ə təqdim etmək;
18.9.2. Hesabda saxlanılan pul vəsaitlərindən Azərbaycan Respublikasının mövcud qanunvericiliyinə uyğun
istifadə etmək;
18.9.3. Bu Standart Şərtlər və müvafiq Müqavilə üzrə ABB-nin göstərdiyi xidmətlərə görə xidmət haqqlarını
ABB-nin Tariflərinə uyğun və vaxtında ödəmək; Standart Şərtlər çərçivəsində müvafiq Müqaviləni
imzalamaqla Müştəri ABB-nin mövcud Tarifləri ilə tanış olduğunu və onları qəbul etdiyini təsdiq edir.
18.9.4. ABB, habelə digər şəxslər tərəfindən Hesaba/Kart hesabına səhv mədaxil olunmuş pul vəsaitlərini ABB-
nin müvafiq tələbini aldıqdan sonra 1 (bir) iş günündən gec olmayaraq geri qaytarmaq;
18.9.5. Bu Standart Şərtlərin 18.5.4-cü, 18.5.5-ci, 18.5.16-cı və 18.9.17-ci yarımbəndlərində qeyd edilmiş
sənədləri və məlumatları ABB-nin tələb etdiyi gündən etibarən 1 (bir) iş günü müddətində ABB-yə təqdim
etmək;
18.9.6. Adı, soyadı, atasının adı, vətəndaşlığı, ünvanı və digər əlaqə vasitələri dəyişdikdə, müvafiq dəyişikliklərlə
bağlı zəruri məlumatları 5 (beş) iş günü ərzində ABB-yə təqdim etmək;
18.9.7. ABB, o cümlədən onun törəmə müəssisələri və əməkdaşlıq etdiyi şəxslər qarşısında üzərinə götürdüyü
borc öhdəlikləri üzrə, o cümlədən əsas məbləğlər, faizlər, ABB tərəfindən tətbiq edilən cərimə (dəbbə)
sanksiyaları və digər pul öhdəlikləri üzrə pul vəsaitlərini, eləcə də ABB-nin Tariflərinə əsasən Hesab
vasitəsilə aparılan əməliyyatlar üzrə xidmət haqqını, o cümlədən Bu Standart Şərtlərin 18.9.14-18.9.15-ci
yarımbəndlərində qeyd olunmuş məbləğləri akseptsiz qaydada (Müştərinin sərəncamı olmadan)
Hesabdan/Kart hesabından, habelə Müştəriyə çatacaq vəsaitdən silmək və/və ya həmin öhdəliklərin
icrasını təmin etmək üçün hesabda olan pul vəsaitlərini bloklaşdırmaq hüququnu ABB-yə vermək;
Müştərinin bu yarımbənddə nəzərdə tutulmuş təsdiqi nağdsız hesablaşmaların aparılması üçün ödəniş
sənədi hesab edilir və ABB tərəfindən icra olunur.
18.9.8. Standart Şərtlər çərçivəsində müvafiq Müqavilə ləğv edildiyi halda, istifadə edilməmiş çeklərlərlə birlikdə
çek kitabçasını ABB-yə qaytarmaq;
18.9.9. Hesabda olan pul vəsaitindən hər hansı qeyri-qanuni məqsəd, o cümlədən çirkli pulların yuyulması (qeyri-
qanuni yolla əldə edilmiş gəlirlərin leqallaşdırılması) və terrorizmin maliyyələşdirilməsi üçün istifadə
etməyəcəyinə təminat vermək və buna görə məsuliyyət daşımaq;
18.9.10. Standart Şərtlər çərçivəsində müvafiq Müqavilə imzalandığı tarixdən sonra, Müştərinin ABB-yə təqdim
etdiyi anketlərdə, formalarda və ya digər sənədlərdə qeyd edilmiş faktiki\hüquqi vəziyyətin\məlumatların
(soyadı, adı, ata adı, ünvanı, eləcə də Standart Şərtlərin 28.9-cu bəndində göstərilən məlumatlar istisna
olmaqla) digər şəkildə dəyişməsi və ya həqiqətə uyğun olmaması aşkar olunduğu təqdirdə, bu barədə
ABB-yə 30 (otuz) iş günü ərzində yazılı formada məlumat vermək;
18.9.11. Ödəniş kartı vasitəsilə əməliyyatları Azərbaycan Respublikasının mövcud qanunvericiliyinə və
beynəlxalq ödəniş sistemləri tərəfindən qəbul edilən qaydalara uyğun aparmaq;
18.9.12. Ödəniş kartını digər şəxslərə verməmək, ŞEN-kodu, ABB tərəfindən verilən müştəri eyniləşdirmə
nömrəsini (CIF) gizli saxlamaq;
18.9.13. Ödəniş kartı üzrə əməliyyatları, müvafiq əməliyyata görə komisyon haqları da nəzərə almaqla, Kart
hesabındakı pul vəsaitləri həddində həyata keçirmək; müvafiq Müqavilədə ayrı qayda nəzərdə
tutulmayıbsa, Müştəriyə Kart hesabı üzrə Overdraft təqdim edilmir.
18.9.14. Ödəniş kartından istifadə üzrə xidmət haqqını və ABB-nin Tariflərində nəzərdə tutulmuş halda digər
məbləğləri (sığorta depoziti və s.), Ödəniş kartı vasitəsilə apardığı əməliyyatların məbləğlərini, ABB-nin
Tariflərinə uyğun olaraq komisyon haqları və cərimə faizlərini, eləcə də Ödəniş kartından istifadə ilə bağlı
ABB-nin çəkdiyi digər xərclərin əvəzini, Kart hesabından istifadə nəticəsində ABB-ə dəyən zərəri və
bütün növ maliyyə itkilərini, sui-istifadə halları nəticəsində əldə edilmiş əlavə qazanc məbləğlərini ABB-
ə ödəmək;
18.9.15. Texniki overdraft baş verdiyi təqdirdə mövcud Kredit xəttinin müddəti çərçivəsində ABB tərəfindən
birtərəfli qaydada Texniki overdraft məbləği qədər Kredit xətti məbləğinin artırılmasına, Kredit xətti
mövcud deyilsə, başlanılma (Texniki overdraftın yarandığı gün) və bitmə tarixləri arasında ən azı 1 (bir)
gün müddət saxlanılmaqla ABB tərəfindən birtərəfli qaydada Texniki overdraft məbləği qədər Kredit xətti
təyin edilməsinə Azərbaycan Respublikasının Mülki Məcəlləsinin 356-cı maddəsinin tələbləri nəzərə
alınmaqla qabaqcadan razılıq vermək və bu razılığı heç bir halda ləğv etməmək;
18.9.16. Ödəniş kartının qorunub saxlanmasını təmin etmək və onun yararsız hala düşməsinə yol verməmək;
18.9.17. Ödəniş kartı vasitəsilə aparılmış əməliyyatlar üzrə sənədləri özündə saxlamaq və hər hansı bir əməliyyatı
mübahisələndirdiyi halda müvafiq əməliyyata dair sənədləri ABB-yə təqdim etmək və əməliyyatın
mübahisələndirilməsi ilə bağlı ABB-nin Tariflərində nəzərdə tutulan xidmət haqlarını ödəmək;
18.9.18. Kart/Əlavə kart/ŞEN-kod itirildikdə, oğurlandıqda, məhv olduqda, səlahiyyəti olmayan şəxs tərəfindən
qanunsuz istifadə edildikdə, zədələndikdə, habelə fırıldaqçılıq (fraud) əməliyyatları baş verdikdə, o
cümlədən Ödəniş kartı vasitəsilə (o cümlədən internet vasitəsilə) əməliyyatların aparılması zamanı Ödəniş
kartının rekvizitlərinin üçüncü şəxslərə açıqlanması şübhələri yarandıqda Ödəniş kartının bloklaşdırılması
üçün dərhal ABB-nin müştəri xidmətinin telefon nömrəsi və ya “Azərikard” prosessinq mərkəzinin
Ödəniş kartının arxasında göstərilən telefon nömrəsi vasitəsilə müvafiq olaraq ABB-ni və ya “Azərikard”
prosessinq mərkəzini xəbardar etmək və kartın bloklanılması barədə xidmət göstərən məsul işçinin
təsdiqini almaq; Bu hallarda Müştərinin ABB tərəfindən eyniləşdirilməsi üçün zəruri olan bütün
məlumatlar ABB əməkdaşına bildirilməlidir. ABB mobile – Mobil Bank və ABB banking - İnternet Bank
xidmətlərinin istifadəçiləri həmin xidmətlərdən istifadə etməklə də Ödəniş kartını bloklaşdıra bilərlər.
18.9.19. Kart hesabında olan pul vəsaitindən hər hansı qeyri-qanuni məqsəd, o cümlədən çirkli pulların yuyulması
(qeyri-qanuni yolla əldə edilmiş gəlirlərin leqallaşdırılması) və terrorizmin maliyyələşdirilməsi üçün
istifadə etməyəcəyinə təminat vermək və buna görə məsuliyyət daşımaq;
18.9.20. Əlavə kartın istifadəçisini bu Standart Şərtlər və müvafiq Müqavilənin tələbləri ilə tanış etmək;
18.9.21. Hesab üzrə sərəncam vermək səlahiyyətinin digər şəxsə həvalə edilməsinə dair etibarnaməni ləğv etdikdə
bununla bağlı dərhal ABB-ni xəbərdar etmək;
18.9.22. Hər hansı səbəbdən Ödəniş kartı ABB-ə məxsus bankomatda qaldıqda və ya ABB-ə məxsus bankomat
vasitəsilə əməliyyat aparılan zaman pul vəsaitini ağlabatan vaxt ərzində həmin bankomatdan məxaric
etmək mümkün olmadıqda dərhal bu barədə ABB-ə məlumat vermək, ABB əməkdaşının tövsiyələrini
almadan bankomatın yanından ayrılmamaq və müvafiq tövsiyələrə əməl etmək; Müştəri bu bəndin
tələblərinə riayət etmədikdə, eləcə də Ödəniş kartı ABB-ə məxsus olmayan bankomatda qaldıqda və ya
pul vəsaitini ağlabatan vaxt ərzində həmin bankomatdan məxaric etmək mümkün olmadığı üçün
Müştəriyə dəymiş zərərə və bütün növ maliyyə itkilərinə görə ABB məsuliyyət daşımır.
18.9.23. Beynəlxalq Kart Təşkilatları tərəfindən qəbul edilmiş “məsuliyyətin ötürülməsi qaydası”nın (liability shift
rule) tətbiq olunub-olunmamasından asılı olmayaraq, Kart/Əlavə kartın istifadəsi və həmin kartlar
vasitəsilə aparılan istənilən əməliyyata görə tam məsuliyyət daşımaq, habelə kartların istifadəsi
nəticəsində ABB-yə və digər üçüncü şəxslərə dəyən zərərin və bütün növ maliyyə itkilərinin əvəzinin tam
həcmdə ödənilməsini həyata keçirmək;
18.9.24. Bu Standart Şərtlər və qanunvericiliyin tələbləri nəzərə alınmaqla, Beynəlxalq Kart Təşkilatları tərəfindən
qəbul edilən qaydalara əməl etmək.
18.10. Müştərinin əmanət üzrə öhdəlikləri:
18.10.1. Soyadı, adı, ata adı, ünvanı və digər əlaqə vasitələri dəyişdikdə, müvafiq dəyişikliklərlə bağlı zəruri
məlumatları 5 (beş) iş günü ərzində ABB-yə təqdim etmək;
18.10.2. Əmanət barədə sərəncam vermək səlahiyyətinin digər şəxsə həvalə edilməsinə dair etibarnaməni ləğv
etdikdə bununla bağlı dərhal ABB-ni xəbərdar etmək.
18.11. Müştərinin Depozit seyfi üzrə öhdəlikləri:
18.11.1. Seyfin icarəsi üzrə icarə haqqını müvafiq Müqaviləni imzaladığı gündə ödəmək;
18.11.2. Seyfin icarə müddəti bu Standart Şərtlərin 9.2-ci bəndinə müvafiq olaraq uzadıldıqda, uzadılmış müddət
üçün icarə haqqını ABB-nin Tariflərinə uyğun olaraq müvafiq Müqavilədə göstərilmiş müddətin bitdiyi
tarixdən sonrakı iş günündə ödəmək;
18.11.3. Standart Şərtlərin 9.2-ci bəndində qeyd olunmuş müddətin bitməsinədək 18.11.9-cu yarımbənddə
göstərilən öhdəliklər icra edilmədikdə, 18.7.5-ci yarımbəndə müvafiq olaraq seyfin ABB tərəfindən
məcburi açılmasınadək keçən dövr üçün hesablanmış icarə haqqını ABB-nin Tariflərinə müvafiq olaraq
ödəmək;
18.11.4. Seyfin açarlarını aldıqdan sonra həmin açarlarla seyfin açılıb-bağlanmasını və seyfin saz vəziyyətdə
olmasını yoxlamaq və bundan sonra seyfi qəbul etmək;
18.11.5. Seyfdən bu Standart Şərtlərdə göstərilmiş məqsədlər üçün istifadə etmək;
18.11.6. Seyfdən istifadə zamanı ABB-yə ziyan vuran hərəkətlərə yol verməmək və seyfin istifadəyə yararlı
vəziyyətdə saxlanılmasını təmin etmək;
18.11.7. Seyfin açarlarını ciddi mühafizə etmək və onları (o cümlədən dublikatlarını), Ödəniş kartını, xüsusi plastik
kartı və ŞEN-kodu heç kəsə verməmək;
18.11.8. İcarə müddəti bitdikdə və ya müvafiq Müqaviləyə vaxtından əvvəl xitam verildikdə seyfi Saxlama
predmetlərindən boşaltmaq və açarları, habelə xüsusi plastik kartı ilə birlikdə istifadəyə yararlı və texniki
saz vəziyyətdə ABB-yə təhvil vermək;
18.11.9. Müvafiq Müqavilənin qüvvədə olduğu müddət ərzində özünün və ya nümayəndəsinin təqsiri üzündən
seyfin və ya seyf kilidinin zədələndiyi, korlandığı və/və ya seyfin açarlarının (o cümlədən Ödəniş kartının
və xüsusi plastik kartın) zədələndiyi, məhv olduğu və ya itirildiyi halda, bu barədə dərhal seyfin nömrəsi
göstərilməklə ABB-ni yazılı şəkildə xəbərdar etmək;
18.11.10. Özünün və ya nümayəndəsinin təqsiri üzündən seyfin zədələndiyi, korlandığı və/və ya seyfin açarlarının
və/və ya xüsusi plastik kartın zədələndiyi, məhv olduğu və ya itirildiyi halda, ABB-nin Tariflərində
nəzərdə tutulmuş cəriməni, seyfin məcburi açılmasına (həyata keçirildiyi halda), seyfin və/və ya seyf
kilidinin dəyişdirilməsinə və ya təmirinə görə, eləcə də yeni açarın və/və ya xüsusi plastik kartın
hazırlanmasına görə ABB-nin çəkdiyi xərclərin əvəzini ödəmək;
18.11.11. ABB-nin Tariflərinə müvafiq olaraq Standart Şərtlər və müvafiq Müqavilə üzrə öhdəliklərin icrasının
gecikdirilməsinə görə cəriməni və seyfdən çıxarılmış Saxlama predmetlərinin ABB tərəfindən saxlanca
götürülməsinə görə xidmət haqqını ABB-yə ödəmək.
18.12. Müştərinin kredit/Kredit xətti üzrə öhdəlikləri:
18.12.1. Kreditdən müvafiq Müqavilədə göstərilən məqsədli təyinatına uyğun istifadə etmək; Müştəri kreditdən
hər hansı qeyri-qanuni məqsəd, o cümlədən çirkli pulların yuyulması (qeyri-qanuni yolla əldə edilmiş
gəlirin leqallaşdırılması) və terrorizmin maliyyələşdirilməsi üçün istifadə etməyəcəyinə təminat verir və
buna görə məsuliyyət daşıyır;
18.12.2. Kreditin qaytarılması və ondan istifadəyə görə faizlərin ödənilməsi üzrə öhdəliklərini bu Standart
Şərtlərdə və müvafiq Müqavilədə müəyyən olunmuş qaydada və müddətlərdə icra etmək; Faizlərin
ödənilməsi və əsas borcun qaytarılması üzrə Müştərinin öhdəlikləri müvafiq məbləğdə pul vəsaitlərinin
Müştərinin cari hesabına daxil edilməsi üçün ABB-nin kassasına mədaxil olunduqdan və ya müxbir
hesabına daxil edildikdən sonra icra edilmiş hesab edilir.
18.12.3. ABB tərəfindən tələb edildiyi halda, kreditin verildiyi tarixdən etibarən 30 (otuz) təqvim günündən gec
olmayaraq kreditin öz təyinatına uyğun istifadə edilməsini təsdiq edən müvafiq sənədi ABB-ə təqdim
etmək;
18.12.4. Özündən asılı olmayan səbəblərə görə kreditdən onun verildiyi tarixdən 30 (otuz) təqvim günü
müddətində məqsədli təyinatına uyğun istifadə edə bilmədiyi təqdirdə dərhal bu barədə ABB-ni xəbərdar
etmək və ABB tərəfindən tələb edildiyi halda, aldığı krediti qaytarıldığı günədək hesablanmış faizlərlə
birlikdə sonuncuya qaytarmaq;
18.12.5. Standart Şərtlərdən və müvafiq Müqavilədən irəli gələn öhdəliklərin vaxtında və lazımi qaydada icra
edilməməsinə və ya pozulmasına görə müvafiq Müqavilədə müəyyən olunmuş dəbbə pulunun (cərimə,
penya) ABB-yə ödənilməsini təmin etmək;
18.12.6. Kredit üzrə ödəniş müddəti çatmış əsas borcun qaytarılmasını, faizlərin, eləcə də dəbbə pulunun
ödənilməsini təmin etmək üçün müvafiq məbləğdə pul vəsaitlərinin özünün ABB-dəki hesablarından,
habelə ona çatacaq bütün vəsaitlərdən akseptsiz qaydada silmək və/və ya həmin öhdəliklərin icrasını təmin
etmək üçün müvafiq pul vəsaitlərini bloklaşdırmaq hüququnu ABB-yə vermək; Müştərinin bu
yarımbənddə nəzərdə tutulmuş təsdiqi nağdsız hesablaşmaların aparılması üçün ödəniş sənədi hesab edilir
və ABB tərəfindən icra olunur.
18.12.7. Müvafiq Müqavilə üzrə kreditin verilməsi məqsədi ilə hüquqi aktların və ABB-nin daxili qaydalarının
tələblərinə uyğun müvafiq sənədləri sonuncuya təqdim etmək; Kreditin alınması üçün ABB-yə təqdim
etdiyi sənədlərdə və/və ya məlumatlarda hər hansı bir dəyişiklik baş verdikdə, həmin dəyişikliyin baş
verməsindən sonrakı 5 (beş) iş günü ərzində bu barədə ABB-ni yazılı surətdə xəbərdar etmək;
18.12.8. Müvafiq Müqavilənin qüvvədə olduğu müddət ərzində həmin Müqavilədə qeyd olunan təminat
müqaviləsinə hər hansı əsasla xitam verilərsə, ABB tərəfindən tələb irəli sürüldükdən sonra 2 (iki) ay
müddətində ABB-nin tələblərinə cavab verən anoloji təminat müqaviləsinin bağlanmasını təmin etmək;
18.12.9. Kreditin verilməsinə və rəsmiləşdirilməsinə görə Standart Şərtlərdə, müvafiq Müqavilədə və/və ya ABB-
nin Tariflərində nəzərdə tutulduğu halda müvafiq xidmət haqlarını və komisyon haqlarıödəmək;
18.12.10. Soyadı, adı, ata adı, ünvanı və digər əlaqə vasitələri dəyişdikdə, müvafiq dəyişikliklərlə bağlı zəruri
məlumatları 5 (beş) iş günü ərzində ABB-yə təqdim etmək.
18.13. Müştərinin hesab və Ödəniş kartı üzrə hüquqları:
18.13.1. ABB-ə təqdim etdiyi sərəncam əsasında pul vəsaitinin qəbul edilməsini və Hesaba mədaxil edilməsini,
Hesabdan müvafiq məbləğlərin köçürülməsini və verilməsini, Hesab üzrə digər əməliyyatların
aparılmasını ABB-dən tələb etmək;
18.13.2. ABB-dən Hesabın/Kart hesabının vəziyyəti barədə hesabdan çıxarış və ya arayış almaq;
18.13.3. Ödəniş kartından bankomat, POS-terminallar və digər elektron qurğulardan nağd pulun çıxarılması üçün
və nağdsız ödənişlərin aparılması üçün istifadə etmək;
18.13.4. Ödəniş kartı/Əlavə kart/ŞEN-kod itirildikdə, oğurlandıqda, məhv olduqda, səlahiyyəti olmayan şəxs
tərəfindən qanunsuz istifadə edildikdə, zədələndikdə, habelə fırıldaqçılıq (fraud) əməliyyatları baş
verdikdə, o cümlədən Ödəniş kartı vasitəsilə (o cümlədən internet vasitəsilə) əməliyyatların aparılması
zamanı Ödəniş kartının rekvizitlərinin üçüncü şəxslərə açıqlanması şübhələri yarandıqda Ödəniş kartının
bloklaşdırılması üçün 18.9.18-ci yarımbənddə nəzərdə tutulmuş qaydada ABB-yə məlumat verərək yeni
Ödəniş kartının verilməsinə dair ərizə ilə ABB-yə müraciət etmək;
18.13.5. Ödəniş kartından istifadə edilməsi qaydalarına dair ABB-dən məsləhətlər almaq;
18.13.6. Ödəniş kartı vasitəsi ilə aparılmış əməliyyatlara görə pul vəsaitlərinin Kart hesabından silinməsindən 45
(qırx beş) gün müddətində istənilən əməliyyatı mübahisələndirmək; Əməliyyat həmin müddətdə
mübahisələndirilmədikdə silinmənin düzgünlüyü Müştəri tərəfindən təsdiqlənmiş hesab edilir.
18.13.7. Öz mülahizəsinə əsasən seçdiyi yaxın qohumlarının (ata, ana, baba, nənə, ər, arvad, övlad, bacı, qardaş)
adına Əlavə kartın buraxılması ilə bağlı ABB-yə ərizə ilə müraciət etmək; ABB tərəfindən Əlavə kartın
verilməsi barədə müsbət qərar qəbul edildikdə, Əlavə kart 22 (iyirmi iki) iş günü ərzində müvafiq ərizədə
göstərilmiş şəxsə və ya Əlavə kartın bağlı olduğu Kart hesabının sahibinə, Əlavə kartı alan şəxs tərəfindən
şəxsiyyətini təsdiq edən sənədin təqdim edilməsi şərtilə təqdim edilir. Müvafiq hüquqi aktda nəzərdə
tutulan qaydada müvafiq dövlət orqanlarının (qurumlarının) elektron informasiya sisteminə inteqrasiyası
təmin oldunduğu halda Əlavə kartı alan şəxsin şəxsiyyətini təsdiq edən sənəd məlumatları kassa
əməliyyatlarının aparılması üçün həmin sistem vasitəsilə əldə olunur. Əlavə kart vasitəsilə aparılmış bütün
əməliyyatlar, o cümlədən həmin əməliyyatlar üzrə komisyon haqlar üzrə bütün silinmələr Ödəniş kartı
üzrə Kart hesabından həyata keçirilir. Əlavə kart vasitəsilə aparılmış bütün əməliyyatlara görə məsuliyyəti
Müştəri daşıyır. Ödəniş kartı üzrə eyni vaxtda qüvvədə olan Əlavə kartların sayına ABB tərəfindən
məhdudiyyət qoyula bilər.
18.13.8. Ödəniş kartı/Əlavə kart avtomatik olaraq bloklaşdırıldıqda ABB-nin müştəri xidmətinin nömrəsinə və ya
“Azərikard” prosessinq mərkəzinin Ödəniş kartının arxasında göstərilən telefon nömrəsinə zəng etməklə
və əvvəlcədən ABB-yə təqdim etdiyi məxfi kodu bildirməklə Ödəniş kartını blokdan çıxarmaq və Kart
hesabı üzrə əməliyyatların aparılmasını bərpa etmək;
18.13.9. ABB-nin bu barədə 30 (otuz) gün əvvəlcədən yazılı şəkildə xəbərdar edilməsi, ABB qarşısında bu Standart
Şərtlərdən və müvafiq Müqavilədən irəli gələn bütün öhdəliklərin icra edilməsi və ABB tərəfindən tələb
irəli sürüldükdə Ödəniş kartının və bütün Əlavə kartların ABB-yə qaytarılması şərtilə müvafiq Müqaviləni
birtərəfli qaydada ləğv etmək.
18.14. Müştərinin əmanət üzrə hüquqları:
18.14.1. Azərbaycan Respublikasının qanunvericiliyinin, bu Standart Şərtlərin və müvafiq Müqavilənin tələbləri
nəzərə alınmaqla əmanət barədə sərəncam vermək;
18.14.2. Bu Standart Şərtlərin tələbləri nəzərə alınmaqla müvafiq Müqavilədə nəzərdə tutulmuş şərtlərlə və
qaydada əmanət məbləğini və həmin məbləğ üzrə hesablanmış faizləri almaq.
18.15. Müştərinin Depozit seyfi üzrə hüquqları:
18.15.1. Müvafiq Müqavilədə qeyd olunmuş icarə haqqını ödədikdən sonra, istifadəyə yararlı vəziyyətdə seyfin
ona təhvil verilməsini ABB-dən tələb etmək;
18.15.2. Seyfdən bu Standart Şərtlərdə və ya müvafiq Müqavilədə qeyd olunmuş məqsədlər üçün və istifadə
qaydalarına müvafiq olaraq istifadə etmək;
18.15.3. Seyfdən istifadə hüququnu Azərbaycan Respublikası qanunvericiliyinə uyğun olaraq təsdiq edilmiş
etibarnamə əsasında üçüncü şəxsə vermək; Bu zaman seyflərin saxlandığı sahəyə buraxılış hüququ olan
ABB-nin əməkdaşları Müştərinin etibarnamə əsasında nümayəndəsi qismində çıxış edə bilməz.
18.15.4. Seyfin saxlanılma yerinə daxil olmaq və Seyfə çıxış əldə etmək üçün Müştərinin əvvəlcədən ABB-də
qeydiyyatdan keçirdiyi Ödəniş kartının və ŞEN-kodun qeydiyyatının dəyişdirilməsi ilə bağlı ABB-yə
yazılı şəkildə müraciət etmək;
18.15.5. Müvafiq Müqavilənin qüvvədə olduğu müddət ərzində Standart Şərtlər və müvafiq Müqavilə üzrə
borcunun olmadığı təqdirdə Müqaviləyə birtərəfli qaydada xitam vermək və seyfi boşaldaraq açarla
birlikdə texniki saz vəziyyətdə ABB-ə təhvil vermək.
18.16. Müştərinin kredit/Kredit xətti üzrə hüquqları:
18.16.1. Standart Şərtlər və müvafiq Müqavilə üzrə öhdəliklərini tam icra etdikdə, sonuncu tərəfindən ABB-nin
Tariflərində nəzərdə tutulmuş xidmət haqlarının (komisyon haqların) ödənilməsi şərtilə, bu barədə
müvafiq sənədin ona verilməsini ABB-dən tələb etmək;
18.16.2. Kredit məbləği ona verilənədək kredit alınmasından tam və ya qismən birtərəfli qaydada imtina etmək;
18.16.3. Müvafiq Müqavilə üzrə kredit vəsaiti ona verildiyi gündən 30 (otuz) təqvim günü müddətində heç bir
səbəb göstərmədən müvafiq Müqavilədən imtina etmək; Bu halda, Müştəri müvafiq Müqavilə üzrə
verilmiş kredit vəsaitini və həmin kredit vəsaitinin verildiyi gündən qaytarıldığı günədək hesablanan
faizləri ödəməlidir. ABB tərəfindən ödənilən dövlət rüsumu və xidmət haqlarının məbləği istisna olmaqla,
Müştəridən kompensasiya və hər hansı digər ödənişlərin alınması yolverilməzdir.
18.16.4. Krediti istənilən vaxt xəbərdarlıq etmədən qismən və yaxud tam şəkildə vaxtından əvvəl qaytarmaq; Bu
halda, kreditin qalıq müddətinə görə hesablanmış faizlər və (və ya) digər haqlar vaxtından əvvəl ödənilmiş
məbləğə mütənasib olaraq azaldılır və Müştəri tərəfindən kreditdən faktiki istifadə olunduğu müddət üçün
hesablanmış faizlər və (və ya) digər haqlar kredit məbləği ilə birlikdə ABB-yə ödənilir.
18.16.5. Öz kredit borcları haqqında məlumatların alınması və onun haqqında toplanan məlumatlarda qeyri-
dəqiqliyin aradan qaldırılması üçün yazılı formada, kredit tarixçəsi subyektlərinin məlumatlarının
toplandığı qanunvericiliklə nəzərdə tutulmuş müvafiq mənbələrə, bürolara müraciət etmək;
18.16.6. Müvafiq Müqavilənin qüvvədə olduğu müddətdə ABB-yə verdiyi sorğu əsasında təqvim ili ərzində 2 (iki)
dəfə ödənişsiz olaraq kağız daşıyıcıda, digər davamlı daşıyıcıda isə istənilən zaman ödənişsiz olaraq
Kreditin qalığı barədə hesabdan çıxarışı Kreditin ödəniş qrafiki şəklində əldə etmək.
19. Hesab üzrə göstərilən əlavə xidmətlər
19.1. “Məlumat mərkəzi” xidməti:
19.1.1. ABB Müştəriyə “Məlumat mərkəzi” xidmətini göstərir. “Məlumat mərkəzi” xidməti dedikdə Telefonla
ABB-yə zəng edərək müraciəti əsasında ona verilmiş “Məlumat kodu”-nu telefonun klaviaturasında yığan
və özünü təqdim edən Müştəriyə hesabdakı pul vəsaitinin miqdarı və hesab üzrə aparılmış əməliyyatlar
barədə məlumat verilməsi başa düşülür.
19.1.2. Müştəri “Məlumat kodu”-nu mühafizə etməlidir. ABB “Məlumat kodu”-nun ABB-nin təqsiri olamayan
hallarda üçüncü şəxslərin əlinə keçməsinə görə məsuliyyət daşımır.
19.2. “SMS/E-mail məlumatlandırma” xidməti:
19.2.1. Müştəri bu Standart Şərtlər çərçivəsində imzalanan müvafiq Müqavilələrin qüvvədə olduğu müddətdə
ABB-yə ərizə təqdim etməklə “SMS/E-mail məlumatlandırma” xidmətinə qoşula bilər.
19.2.2. Müştəri “Cari hesab üzrə SMS-Məlumatlandırma” xidmətinə qoşulduqda Hesab üzrə aparılmış əməliyyat
barədə mobil telefon nömrəsinə SMS şəklində məlumat (bildiriş), “E-mail-Məlumatlandırma” xidmətinə
qoşulduqda isə aparılan əməliyyatlara dair Bank hesabından çıxarış elektron poçt ünvanına göndərilir.
19.2.3. Aparılmış müvafiq əməliyyatlara dair məlumat Müştəriyə aşağıdakı qaydada və müddətlərdə göndərilir:
19.2.3.1. SMS vasitəsilə: əməliyyatın aparıldığı gün (Müştərinin seçimindən asılı olaraq, hesab üzrə yalnız mədaxil
əməliyyatları və ya məxaric əməliyyatları yaxud hər iki əməliyyat növü üzrə bildirişlər göndərilə bilər);
19.2.3.2. E-mail vasitəsilə: Müştərinin seçiminə uyğun olaraq, əməliyyatın aparıldığı gündən sonrakı iş günü,
həftədə bir dəfə və ya ayda bir dəfə.
19.2.4. Müştəri “E-mail-Məlumatlandırma” xidmətinin istifadəsi üçün işlək elektron poçt ünvanına, “SMS-
Məlumatlandırma” xidmətinin istifadəsi üçün isə işlək mobil telefon nömrəsinə malik olmalı və ABB-yə
təqdim etməlidir.
19.2.5. Müştəri ona təqdim olunan xüsusi kodu və özünün müəyyən etdiyi kod sözü kənar şəxslərə açıqlamamağı,
həmçinin elektron poçt qutusunu və mobil telefonunu kənar şəxslərin müdaxiləsindən qorumağı öhdəsinə
götürür, buna görə məsuliyyət daşıyır.
19.2.6. Müştəri elektron poçt ünvanını və ya mobil telefonun nömrəsini dəyişdikdə, onun kompüteri və ya mobil
telefonu və ya mobil telefonunun SİM-kartı itirildikdə, həmçinin öz elektron poçt qutusuna kənar şəxslərin
müdaxiləsini aşkar etdikdə dərhal bu barədə ABB-ə rəsmi olaraq müraciət etməlidir.
19.2.7. Müştəri müvafiq xidmətlərə qoşulmaya dair ABB-ə təqdim etdiyi ərizədə müvafiq məlumatların
dəqiqliyinə və düzgünlüyünə görə məsuliyyət daşıyır.
19.2.8. Müştəri ABB-dən asılı olmayan səbəblərdən irəli gələn bütün riskləri öz üzərinə götürür. ABB, ondan
asılı olmayan səbəblərə görə (üçüncü şəxslərin avadanlığında, şəbəkələrində və əlaqə xətlərində qəzalar
və başqa nasazlıqlar və s.) müvafiq məlumatların Müştəriyə göndərilməsində gecikmələrə, habelə bu kimi
hallarda məlumatların bütövlüyünə və məxfiliyinə görə məsuliyyət daşımır və Müştəri ABB-dən asılı
olmayan səbəblərdən irəli gələn bütün riskləri öz üzərinə götürür.
19.2.9. “SMS/E-mail məlumatlandırma” xidmətlərinə görə Müştəridən ABB-nin Tariflərinə uyğun xidmət haqqı
tutulur.
19.3. “ABB mobile – Mobil Bank” və “ABB banking - İnternet Bank” xidmətləri:
19.3.1. Müştərinin müraciəti əsasında və ABB-nin rəsmi internet səhifəsində (www.abb-bank.az) yerləşdirilmiş
“ABB mobile - Mobil Bank” və “ABB banking - İnternet Bank” xidmətlərdən istifadə qaydaları ilə tanış
olmaqla Müştəri “ABB mobile - Mobil Bank” və “ABB banking - İnternet Bank” xidmətlərinə qoşula
bilər.
19.3.2. Müştərinin Şəxsi imzasının başqa analoqundan istifadə edilməklə “ABB mobile - Mobil Bank” və “ABB
banking - İnternet Bank” vasitəsilə əməliyyatların aparılması və sənədlərin imzalanması zamanı ABB-nin
təqsiri olmadan yarana biləcək bütün risklərə görə məsuliyyət Müştərinin üzərinə düşür və ABB buna
görə məsuliyyət daşımır.
19.3.3. Müştəri tərəfindən proqram təminatının düzgün quraşdırılmamasından əmələ gələn problemlərə görə,
eləcə də İnternet şəbəkəsində yaranmış problemlər səbəbindən Mobil Bankın əlavəsinin, mobil cihazın və
ya İnternet Bankçılıq proqramının müvafiq qaydada işləməməsinə görə, Müştəri tərəfindən məlumatların
ötürülməsi və qəbulu zamanı yaranan problemlərə görə ABB məsuliyyət daşımır.
19.3.4. Müştəri İnternet Bankçılıq sistemi vasitəsilə həyata keçirilən elektron əməliyyatların mövcud
qanunvericiliyə uyğun tərtib edilməsinə, onların buraxılış məlumatlarını istifadə etməklə təsdiq
edilməsinə, habelə Müştəri tərəfindən İnternet Bankçılıq sisteminə daxil edilən məlumatların
dürüstlüyünə və tamlığına görə məsuliyyət daşıyır, bununla bağlı yarana biləcək bütün risklərə və
Müştəriyə dəymiş zərərə, eləcə də bütün növ maliyyə itkilərinə görə görə məsuliyyəti tam olaraq Müştəri
daşıyır.
19.3.5. Bank “ABB mobile - Mobil Bank” və “ABB banking - İnternet Bank” xidmətlərinə dair birtərəfli qaydada
dəyişiklər edə bilər və bununla bağlı yenilənmiş qaydalar ABB-nin internet səhifəsində (www.abb-
bank.az) yerləşdirildiyi gün Müştəri tərəfindən onların qəbul edildiyi gün sayılır.
20. Tərəflərin məsuliyyəti
20.1. Tərəflər bu Standart Şərtlərdə, habelə onun çərçivəsində imzalanan müvafiq Müqavilələrdə nəzərdə
tutulmuş öhdəliklərin lazımınca yerinə yetirilməməsinə görə Azərbaycan Respublikasının qüvvədə olan
qanunvericiliyi ilə məsuliyyət daşıyırlar.
20.2. ABB, müvafiq hüquqi aktlara və ABB-nin daxili sənədlərinə uyğun tərtib olunmamış ödəniş sənədlərinin
icrasına və ya ödəniş sənədlərində düzgün göstərilməyən məlumatlara görə məsuliyyət daşımır.
20.3. ABB, hüquqi aktlarda nəzərdə tutulan hallarda Hesabdakı pul vəsaiti üzərinə həbs qoyulduğu və ya
hesablar üzrə əməliyyatların dayandırıldığı hallarda ödəniş sənədlərinin icrasına görə məsuliyyət daşımır.
20.4. Müştəri tərəfindən ABB-yə təqdim edilən məlumatlar (telefon nömrəsi, email adresi və s.) əsasında
Müqavilə(lər)in üçüncü şəxs(lər) tərəfindən qanunsuz olaraq bağlanmasına görə ABB məsuliyyət daşımır.
20.5. Müştəri Azərbaycan Respublikasının hüquqi aktlarının, habelə vergi və maliyyə məlumatlarının
mübadiləsini nəzərdə tutan Azərbaycan Respublikasının tərəfdar çıxdığı beynəlxalq müqavilələrin
tələblərinin tam və ya qismən yerinə yetirməməsi nəticəsində ABB-yə tətbiq edilə biləcək maliyyə
sanksiyaları və ya digər şəkildə dəyəcək zərərin, eləcə də bütün növ maliyyə itkilərinin əvəzinin tam
ödənilməsinə məsuliyyət daşıyır.
20.6. Beynəlxalq Kart Təşkilatları tərəfindən qəbul edilmiş “məsuliyyətin ötürülməsi qaydası”nın (liability shift
rule) tətbiq olunub-olunmamasından asılı olmayaraq, internet vasitəsilə Kartdan istifadə etməklə
aparılmış, həmçinin ölkə xaricində aparılmış bütün əməliyyatlar üzrə, habelə Kartdan istifadə zamanı
təhlükəsizlik qaydalarına əməl edilməməsinə görə (Kartı üçüncü şəxslərə verməmək, ŞEN-kodu gizli
saxlamaq, beynəlxalq ödəniş sistemlərinin müəyyən etdiyi təhlükəsizlik kodunu (3D Secure code) digər
şəxslərlə paylaşmamaq və s.) ABB məsuliyyət daşımır. Bu bənddə nəzərdə tutulan əməliyyatlar
nəticəsində Müştəri özünə, ABB-ə və digər üçüncü şəxslərə dəymiş zərər, eləcə də bütün növ maliyyə
itkiləri və müvafiq zərərin aradan qaldırılmasına sərf olunmuş xərclər (xidmət haqları, komisyon haqlar
və s.) həcmində tam məsuliyyət daşıyır.
20.7. Əlavə kartlarla aparılmış bütün əməliyyatlar üzrə məsuliyyəti tam şəkildə Müştəri özü daşıyır.
20.8. ABB-yə məxsus olmayan bankomat və ya POS-terminal şəbəkəsində, eləcə də elektron platformalar
üzərindən skimminq və ya şimminq yolu ilə hazırlanmış saxta kartlarla həyata keçirilən əməliyyatlara
görə və belə əməliyyatların nəticəsində Müştəriyə vurulmuş ziyana görə ABB məsuliyyət daşımır;
20.9. Bu Standart Şərtlərin və müvafiq Müqavilənin şərtlərinin pozulmasında təqsirli olan Tərəf digər Tərəfə
vurduğu zərəri və bütün növ maliyyə itkilərini tam həcmdə ödəməlidir.
20.10. ABB seyfdə saxlanılan Saxlama predmetlərinin mexaniki zədələnməsinə və ya məhv olmasına, onların
xassələrinin dəyişməsinə görə, bu hallar Saxlama predmetlərinin öz-özünə törəyən təsiri nəticəsində və ya
fors-major halları nəticəsində baş vermişsə, məsuliyyətdən azad olunur.
20.11. Seyfin açarlarının (dublikatlarının), Ödəniş kartının, xüsusi plastik kartın və ŞEN-kodun digər şəxslərə
verilməsinə görə məsuliyyəti tam şəkildə Müştəri özü daşıyır.
20.12. Müştəri və ya onun nümayəndəsi seyfi açmazdan əvvəl seyfin və/və ya seyf kilidinin zədələnməsi və nasaz
olması barədə yazılı şəkildə ABB-ni xəbərdar etmədiyi və seyfin məcburi açılması haqqında tələb irəli
sürmədiyi halda ABB məsuliyyətdən azad olunur.
20.13. Müştəri tərəfindən kredit üzrə əsas borcun tam məbləğinin və ya onun bir hissəsinin qaytarılması
müddətləri pozulduqda, ABB tərəfindən Müştəriyə gecikdirmənin hər günü üçün gecikdirilmiş əsas borc
məbləğinə müvafiq Müqavilədə müəyyən edilmiş qaydada və miqdarda cərimə hesablana bilər.
20.14. Qanunvericilikdə, Standart Şərtlərdə və müvafiq Müqavilədə nəzərdə tutulmuş hallarda ABB kreditin
vaxtından əvvəl qaytarılmasını tələb etdikdə və Müştəri Standart Şərtlərin 14.9-cu bəndində müəyyən
olunmuş müddətdə krediti vaxtından əvvəl qaytarmadıqda, həmin müddətin bitdiyi andan kredit üzrə cari
tarixə mövcud olan əsas borc məbləği gecikdirilmiş əsas borc kateqoriyasına aid edilir və həmin məbləğə
bu Standart Şərtlərin 20.13-cü bəndində nəzərdə tutulmuş qaydada hesablana bilər.
20.15. Standart Şərtlər çərçivəsində imzalanan müvafiq Müqavilədə nəzərdə tutulmuş dəbbə pulunun (cərimə,
penya) ödənilməsi Müştərini müvafiq öhdəliklərin icrasından azad etmir.
20.16. Bu Standart Şərtlər və müvafiq Müqavilə üzrə verilmiş kreditin valyutasının mübadilə məzənnəsinin
Müştəri üçün əlverişsiz dəyişməsi nəticəsində yarana biləcək maliyyə itkisi riski Müştərinin üzərinə düşür.
Bu cür halın baş verməsi, Müştərinin kredit öhdəliyinin icrasından imtina etməsinə və ya bu öhdəliyin
icrasını gecikdirməsinə haqq qazandırmır və heç bir halda Müştərinin kredit öhdəliklərinin yenidən
hesablanmasına səbəb ola bilməz.
20.17. Bu Standart Şərtlərin 18.5.2-ci yarımbəndində göstərilən hallarda ABB tərəfindən bu Standart Şərtlərdə
və müvafiq Müqavilədə qeyd edilən xidmətlərin göstərilməsindən, o cümlədən Hesab və Ödəniş kartı
üzrə əməliyyatların aparılmasından imtina edilməsi, eləcə də qeyd olunan xidmətlərin və əməliyyatların
icrasının gecikdirdirilməsi və ya təxirə salınması nəticəsində Müştəriyə dəymiş (dəyəcək) zərərə və bütün
növ maliyyə itkilərinə görə ABB məsuliyyət daşımır.
20.18. Azərbaycan Respublikası və (və ya) digər dövlətlərin səlahiyyətli orqanları, o cümlədən bank sektoru və
maliyyə bazarlarında nəzarət və tənzimləyici funksiyaları həyata keçirən qurumlar, eləcə də kart
təşkilatları, beynəlxalq təşkilatlar (qurumlar) və ödəniş sistemləri, habelə banklar (xarici banklar daxil
olmaqla), o cümlədən də vasitəçi bank, müxbir bank, vəsait göndərənin/qəbul edənin bankı və ABB-nin
əməkdaşlıq etdiyi digər maliyyə qurumları tərəfindən qəbul edilən qərarlar, tətbiq edilən məhdudiyyətlər
nəticəsində Müştəriyə dəymiş (dəyəcək) zərərə və bütün növ maliyyə itkilərinə görə ABB məsuliyyət
daşımır.
20.19. Üçüncü şəxslər, banklar (habelə, xarici banklar), o cümlədən də vasitəçi bank, müxbir bank, vəsait
göndərənin/qəbul edənin bankı, kart təşkilatları, ödəniş sistemləri və ABB-nin əməkdaşlıq etdiyi digər
maliyyə qurumlarının təqsirinə, ləğvinə, fəaliyyətinin dayandırılmasına, müflis elan edilməsinə və (və
ya) onlardan asılı olan digər səbəblərə görə Müştəriyə dəymiş (dəyəcək) zərərə və bütün növ maliyyə
itkilərinə görə ABB məsuliyyət daşımır.
20.20. Vasitəçi bank, müxbir bank, vəsait göndərənin/qəbul edənin bankı, kart təşkilatları, ödəniş sistemləri və
ABB-nin əməkdaşlıq etdiyi digər maliyyə qurumlarının ləğvi, fəaliyyətinin dayandırılması, fəaliyyətində,
tələblərində və göstərdiyi xidmətlərdə dəyişiklik edilməsi, o cümlədən Azərbaycan Respublikası və (və
ya) digər dövlətlərin səlahiyyətli orqanları, o cümlədən bank sektoru və maliyyə bazarlarında nəzarət və
tənzimləyici funksiyaları həyata keçirən qurumlar tərəfindən qəbul edilən istənilən qərar barədə ABB-
nin Müştəriyə məlumat təqdim etmək öhdəliyi yoxdur və qeyd edilən səbəblərdən dolayı, eləcə də müvafiq
məlumatın təqdim edilməməsi nəticəsində Müştəriyə dəymiş (dəyəcək) zərərə və bütün növ maliyyə
itkilərinə görə ABB məsuliyyət daşımır.
20.21. Bu Standart Şərtlər və müvafiq Müqavilə əsasında əldə olunan məhsullar/xidmətlər üzrə Müştəri ABB-yə
məxsus ATM, ödəmə terminalı və digər elektron qurğulara, o cümlədən elektron platformalara vurduğu
zərərə görə tam həcmdə məsuliyyət daşıyır.
20.22. Müştərinin bu Standart Şərtlər və müvafiq Müqavilə əsasında əldə olunan məhsullar/xidmətlərdən ABB-
yə məxsus olan və olmayan ATM, ödəmə terminalı və digər elektron qurğuların, o cümlədən elektron
platformaların işləməməsi və ya qüsurlu işləməsi səbəbindən istifadə edə bilməməsi nəticəsində Müştəriyə
dəymiş (dəyəcək) zərərə və bütün növ maliyyə itkilərinə görə ABB məsuliyyət daşımır.
21. Digər şərtlər
21.1. Bank hesabı və Ödəniş kartı üzrə:
21.1.1. Hesabının açılmasına dair müvafiq Müqavilə imzalandığı tarixdən qüvvəyə minir və Tərəflər müvafiq
Müqavilə, o cümlədən hazırkı Standart Şərtlər üzrə bütün öhdəliklərini tam icra edənədək qüvvədə qalır.
21.1.2. Müvafiq Müqavilə Müştərinin və ya səlahiyyətli nümayəndəsinin ərizəsi üzrə istənilən vaxt ləğv edilir.
21.1.3. ABB aşağıdakı hallarda müvafiq Müqaviləni ləğv edə və Bank hesabını bağlaya bilər:
21.1.3.1. Müştəri Hesab üzrə azı 1 (bir) il ərzində əməliyyat aparmadığı təqdirdə;
21.1.3.2. Müştərini 30 (otuz) təqvim günü əvvəlcədən xəbərdar etməklə ABB tərəfindən müəyyən edilən bankdaxili
nəzarət qaydalarına müvafiq olaraq;
21.1.3.3. Müştəri tərəfindən hesabdan çirkli pulların yuyulması, terrorizmin maliyyələşdirilməsi və fırıldaqçılıq
(fraud) əməliyyatlarının aparılması və s. qeyri-qanuni bu kimi məqsədlər üçün istifadə edilməsi müəyyən
edildikdə və ya bununla bağlı şübhələr olduqda və ya belə şübhə üçün kifayət qədər əsaslar yarandıqda;
21.1.3.4. Standart Şərtlərdə, müvafiq Müqavilədə və qanunvericilikdə qeyd edilən sənədlər və/və ya məlumatlar
Müştəri tərəfindən təqdim edilmədikdə;
21.1.3.5. Müştərinin ölümü barədə ABB-yə rəsmi yazılı məlumat daxil olduqda;
21.1.3.6. Müştərinin eyniləşdirilməsi və verifikasiyası ilə bağlı tələbləri yerinə yetirmək mümkün olmadığı və/və
ya Müştəri ilə bağlı əvvəllər təqdim edilmiş eyniləşdirmə məlumatlarının doğru olmadığına dair şübhələr
olduğu və/və ya Müştərinin işgüzar münasibətlərinin mahiyyəti və məqsədi barədə məlumatlar əldə etmək
mümkün olmadığı hallarda;
21.1.3.7. Müştərinin hesabında saxlanan pul vəsaitinin məbləği ABB-nin qaydaları və ya müvafiq Müqavilə ilə
nəzərdə tutulmuş minimum miqdardan az olduqda, bir şərtlə ki, belə məbləğ ABB-nin bu barədə
xəbərdarlıq etdiyi gündən bir ay ərzində bərpa edilməmiş olsun;
21.1.3.8. Bu Standart Şərtlərin 5.13-cü bəndinin tələbləri də daxil olmaqla, Standart şərtlər və onun çərçivəsində
imzalanan müvafiq Müqavilə üzrə öhdəliklərin icrası Müştəri tərəfindən pozulduqda;
21.1.3.9. ABB tərəfindən Müştəriyə Kredit verilməsi və ya Kredit xəttinin təyin edilməsi məqsədləri üçün açılmış
Bank hesab(lar)ına münasibətdə həmin Kredit və ya Kredit xətti üzrə borc tam bağlandıqda;
21.1.3.10. Qanunvericilikdən irəli gələn digər hallarda.
21.1.4. Müvafiq Müqavilənin ləğv edilməsi Müştərinin Hesabının/Kart hesabının bağlanması üçün əsasdır.
21.1.5. Müvafiq Müqavilə ləğv edildikdə ABB Hesabdakı pul vəsaitinin qalığını Müştəriyə verir və ya Müştərinin
göstərişi ilə onun müvafiq yazılı ərizəsinin alındığı gündən ən geci 7 (yeddi) təqvim günü keçənədək başqa
hesaba köçürür. Hesabın qalığı Müştəri tərəfindən geri alınmadıqda və ya vəsaitin köçürülməli olan yeni
hesab ABB-yə bildirilmədikdə, həmin vəsait müvafiq müştəri kateqoriyasının bağlanmış hesablarının
uçotu aparılan hesaba köçürülür və Müştəriyə bu barədə yazılı məlumat verilir.
21.1.6. Kart hesabının açılmasına dair müvafiq Müqavilə imzalandığı tarixdən qüvvəyə minir və Ödəniş kartının
istifadə müddətinin bitdiyi gündən 45 (qırx beş) gün sonra (Kart hesabına Priority Pass kartları
bağlandıqda 60 (altmış) gün) qüvvədən düşmüş sayılır, bir şərtlə ki, Müştəri müvafiq Müqavilə qüvvədə
olan müddət ərzində yeni Ödəniş kartının buraxılması barədə ABB-yə ərizə ilə müraciət etməsin və ABB
tərəfindən ona yeni Ödəniş kartının verilməsi barədə müsbət qərar qəbul edilməsin.
21.1.7. Kart hesabının açılmasına dair müvafiq Müqaviləyə Tərəflərin qarşılıqlı razılığı əsasında və
qanunvericilikdə, Standart Şərtlərdə və/və ya müvafiq Müqavilədə nəzərdə tutulmuş hallarda və qaydada
Tərəflərin biri tərəfindən birtərəfli qaydada vaxtından əvvəl xitam verilə bilər.
21.1.8. Müvafiq Müqaviləyə hər hansı səbəbdən xitam verildikdə, ABB-in tələbi ilə Müştəri 3 (üç) iş günü
müddətində bütün Ödəniş kartlarını/Əlavə kartları ABB-ə qaytarmalıdır.
21.1.9. ABB tərəfindən Kart hesabının açılmasına dair müvafiq Müqaviləyə, həmçinin, aşağıdakı hallarda
birtərəfli qaydada ləğv edilə bilər:
21.1.9.1. Müştəri tərəfindən hesabdan çirkli pulların yuyulması, terrorizmin maliyyələşdirilməsi və digər bu kimi
məqsədlər üçün istifadə edilməsi müəyyən edildikdə, bununla bağlı şübhələr olduqda və ya belə şübhə
üçün kifayət qədər əsaslar yarandıqda;
21.1.9.2. Standart Şərtlərdə, müvafiq Müqavilədə və qanunvericilikdə qeyd edilən sənədlər və/və ya məlumatlar
Müştəri tərəfindən təqdim edilmədikdə;
21.1.10. Müvafiq Müqavilə Standart Şərtlərin 21.1.3.3-cü, 21.1.3.4-cü, 21.1.9.1-ci və 21.1.9.2-ci yarımbəndlərinə
əsasən ləğv edildiyi hallarda, Müştərinin Hesabındakı/Kart hesabındakı aktiv və passivləri üzrə
əməliyyatlar, o cümlədən, depozit faizlərinin ödənilməsi, Hesab/Kart hesabı üzrə Müştəri tapşırıqlarının
yerinə yetirilməsi ABB tərəfindən birtərəfli qaydada dayandırılır və Müştəridən ABB qarşısındakı kredit
öhdəliklərinin vaxtından əvvəl ödənilməsi tələb edilir. Qanunvericiliklə və daxili qaydalarla tələb
olunduğu hallarda bu barədə müvafiq orqanlara məlumat verilir.
21.2. Bank əmanəti üzrə:
21.2.1. Əmanətin müddəti müvafiq Müqavilə ilə müəyyən edilir;
21.2.2. Müvafiq Müqavilə ilə təsbit olunmuş bank əmanəti üzrə münasibətlər əmanətin Müştəri tərəfindən Hesaba
mədaxil edildiyi andan başlamış hesab olunur və Müqavilədə nəzərdə tutulmuş əmanət müddətinin
bitməsinə və ya əmanətin Hesabdan çıxarılmasına (silinməsinə) qədər öz qüvvəsini saxlayır.
Qanunvericilikdə və/və ya müvafiq Müqavilədə nəzərdə tutulmuş əsaslarla əmanətin bir hissəsi Hesabdan
silindikdə müvafiq Müqaviləyə avtomatik xitam verilir və əmanətdə olan vəsaitlərin qalığına münasibətdə
cari Bank hesabı üzrə Müqavilənin müddəaları tətbiq edilir.
21.2.3. Müvafiq Müqaviləyə dair bütün əlavə və dəyişikliklər bu Standart Şərtlərdə nəzərdə tutulan formada tərtib
edilir.
21.2.4. Müvafiq Müqavilənin hər hansı səbəbə görə ləğv olunması Müştəriyə açılan Hesabın bağlanılması üçün
əsasdır.
21.3. Kredit/Kredit xətti üzrə:
21.3.1. Kredit/Kredit xəttinin verilməsinə dair müvafiq Müqavilə imzalandığı tarixdən qüvvəyə minir və Tərəflər
müvafiq Müqavilə, o cümlədən hazırki Standart Şərtlər üzrə öhdəliklərini tam icra edənədək qüvvədə
qalır.
22. Tətbiq edilən hüquq və mübahisələrin həll edilməsi qaydası
22.1. Bu Standart Şərtlərlə tənzimlənməyən münasibətlər müvafiq Müqavilə, Azərbaycan Respublikasının
Mülki Məcəlləsi, Azərbaycan Respublikası Mərkəzi Bankının qəbul etdiyi normativ xarakterli aktları,
ABB-daxili qaydaları, Azərbaycan Respublikasının digər hüquqi aktları və Beynəlxalq Kart Təşkilatları
tərəfindən qəbul edilən qaydalarla tənzimlənir.
22.2. Bu Standart Şərtlər və ya onunla əlaqədar yaranan bütün mübahisələr, münaqişələr, fikir ayrılıqları və/və
ya tələblər Tərəflər arasında danışıqlar yolu ilə həll edilir.
22.3. Bu Standart Şərtlərin 22.2-ci bəndində qeyd olunan yolla nizama salınmayan mübahisələr Azərbaycan
Respublikasının qüvvədə olan qanunvericiliyinə uyğun olaraq Azərbaycan Respublikasının
məhkəmələrində həll edilir.
23. Məxfilik
Tərəflər Standart Şərtlər, müvafiq Müqavilə və onun icrası ilə bağlı bir-birinə təqdim etdikləri
məlumatların məxfiliyini qorumalı və qanunvericilikdə nəzərdə tutulmuş hallar (məlumatlar) istisna
olmaqla, digər Tərəfin yazılı razılığı olmadan həmin məlumatları üçüncü şəxslərə açıqlamamalıdırlar.
24. Fors-Major
Tərəflər bu Standart Şərtlər və müvafiq Müqavilə ilə üzərlərinə götürdükləri öhdəliklərin tam və ya qismən
icra edilməməsinə görə məsuliyyətdən o vaxt azad olunurlar ki, bu icra etməmə müvafiq Müqavilənin
bağlanmasından sonra yaranmış, Tərəflərin iradəsindən asılı olmayan, əvvəlcədən görə və təsirinə mane
ola bilmədikləri qarşısıalınmaz qüvvənin təsirindən əmələ gəlmiş olsun. Bu cür hallara daşqın, zəlzələ,
yanğın, yer sürüşməsi və digər təbii fəlakətlər, müharibə və hərbi əməliyyatlar, kütləvi iğtişaşlar,
epidemiya, epizootiya, moratorium, Tərəflər arasındakı mövcud münasibətləri bilavasitə dəyişdirən
qanunvericilikdə dəyişikliklər, dövlət və yerli özünüidarəetmə orqanlarının bu Standart Şərtlərin və
müvafiq Müqavilənin icrasının mümkünsüzlüyünə səbəb olan hərəkətləri və ya qəbul etdikləri aktları
aiddir. Fors-major halların təsirinə məruz qalan Tərəf digər Tərəfi belə halların baş verdiyi gündən 5 (beş)
təqvim günündən gec olmayaraq yazılı surətdə xəbərdar etməlidir. Fors-major hallarında digər tərəfi
vaxtında yazılı şəkildə xəbərdar etməyən Tərəf Müqavilə üzrə öhdəliklərini icra edə bilmədikdə fors-
major hallara istinad etmək hüququnu itirir. Fors-major halların mövcudluğu və təsir müddəti səlahiyyətli
dövlət orqanları və ya digər səlahiyyətli təşkilatlar tərəfindən verilən sənədlərlə təsdiq olunmalıdır.
25. Antikorrupsiya
25.1. Müştəri öz fəaliyyətində korrupsiyaya qarşı mübarizəyə dair ABB-nin rəsmi internet səhifəsində
yerləşdirilmiş (https://abb-bank.az/az/haqqimizda/siyasetlerimiz/korrupsiyaya-qarsi-mubarize-siyaseti)
daxili siyasətindən müvafiq çıxarışın, yerli qanunvericiliyin və Azərbaycan Respublikasının tərəfdar
çıxdığı beynəlxalq müqavilələrin tələblərini rəhbər tutur və həmin tələblərə riayət edilməməsinə görə
məsuliyyət daşıyır.
26. Müştərinin əlavə təsdiq və razılıqları
26.1. Müştəri müvafiq Müqaviləni imzalamaqla təsdiq edir ki, bu Standart Şərtlər və onun çərçivəsində
imzalanan müvafiq Müqavilənin icrası və digər bütün bank əməliyyatlarının həyata keçirilməsi məqsədi
ilə “E-sosial”, “ASAN Finans” elektron portalları, habelə digər dövlət və qeyri-dövlət informasiya
ehtiyatları vasitəsilə şəxsiyyətini təsdiq edən sənəd (şəxsiyyət vəsiqəsi, müvəqqəti yaşayış icazəsi və ya
şəxsiyyəti təsdiq edən digər sənəd) üzrə müəyyən olunan məlumatların (sənədin FİN-i, seriya və nömrəsi,
ad, soyad, ata adı, qeydiyyat ünvanı, sənədi verən orqanın adı, sənədin verilmə və bitmə tarixi, cins, doğum
tarixi, doğum yeri, ailə vəziyyəti, vətəndaşlığı), iş yeri üzrə müəyyən olunan məlumatların (o cümlədən iş
yeri, vəzifə, əmək müqaviləsinin tipi (müddətli və ya müddətsiz), əmək müqaviləsinin bağlanma və bitmə
tarixi, iş yerinin növü (əsas və ya əvəzçilik üzrə), əmək haqqının məbləği), habelə pensiya, müavinət,
təqaüd və kompensasiya ilə bağlı məlumatların (pensiyanın, sosial müavinətin, təqaüdün, digər sosial
ödənişlərin (kompensasiya, ünvanlı sosial yardım) növü, məbləği, başlanma və bitmə tarixləri, əlilliyə
görə pensiya, sosial müavinət və ya təqaüd alan şəxsin əlilliyinin səbəbi (diaqnozları), müddəti), lakin,
bununla məhdudlaşmayaraq müvafiq bank məhsulunun/xidmətinin əldə edilməsi üçün tələb olunan bütün
digər məlumatların (telefon nömrəsi və elektron ünvanı, yaşadığı və olduğu yer, ixtisası, şəkli və s.) ABB-
yə təqdim olunmasına razılıq verir.
26.2. Müştəri müvafiq Müqaviləni imzalamaqla təsdiq edir ki, ABB-nin digər kredit təşkilatlarından Müştəriyə
məxsus əmlak/vəsait barədə məlumatları əldə etməsinə razılıq verir.
26.3. Müştəri müvafiq Müqaviləni imzalamaqla təsdiq edir ki, bu Standart Şərtlər və onun çərçivəsində
imzalanan müvafiq Müqavilələr üzrə Müştəri tərəfindən ABB-yə təqdim edilən və ya ABB tərəfindən
müxtəlif informasiya ehtiyatlarından əldə edilən bütün məlumatların ABB tərəfindən analitika,
monitorinq, marketinq, Müştəriyə göstərilən əlavə xidmətlər (o cümlədən də konsiyerj xidmətləri) və
qanunvericilikdə qadağan olunmamış digər məqsədlər üçün təhlil və emal edilməsinə,
ümumiləşdirilməsinə, özünün törəmə müəssisələrinə və digər partnyorlarına (müqavilə bağladığı şəxslərə)
təqdim edilməsinə, transsərhəd qaydada ötürülməsinə, işlənməsinə, eləcə də qanunvericiliklə qadağan
edilməyən digər məqsədlər üçün istifadəsinə razılıq verir. Bu zaman, müvafiq məlumatların əldə
edilməsinə, təqdim edilməsinə və ötürülməsinə görə Müştərinin əlavə razılığı tələb olunmur. Müvafiq
Müqavilə əsasında əldə edilmiş məlumatların saxlanma müddəti müvafiq xidmətdən istifadə müddəti ilə
eynidir və həmin xidmətə xitam verildikdən sonra, eləcə də Müştərinin ölümü halında məlumatlar
qanunvericilikdə nəzərdə tutulmuş qaydada arxivləşdirilir. Standart Şərtlərin bu bəndi üzrə qeyd olunmuş
Müştəri tərəfindən verilən razılığın müddəti Müvafiq müqavilənin imzalanma tarixindən 10 (on) il təşkil
edir. Müştəri müvafiq Müqaviləyə xitam verildikdən sonra ABB-ə müraciət edərək qarşılıqlı razılıq
əsasında bu bənddə göstərilən müddətdən daha tez vaxtda razılığı geri götürə bilər.
26.4. Müştəri müvafiq Müqaviləni imzalamaqla təsdiq edir ki, müxtəlif məhsullara dair kampaniya və reklam
xarakterli məlumatların (SMS, bildiriş, e-mail, mobil tətbiq və s. elektron formada) ABB tərəfindən
Müştəriyə göndərilməsinə razılıq verir.
26.5. Müştəri müvafiq Müqaviləni imzalamaqla təsdiq edir ki, kredit üzrə əsas borcun qaytarılmasını, faizlərin,
eləcə də dəbbə pulunun ödənilməsini təmin etmək üçün müvafiq məbləğdə pul vəsaitlərinin özünün ABB-
dəki hesablarından, habelə ona çatacaq bütün vəsaitlərdən ödəniş müddətinin çatmasına 15 (on beş)
təqvim günü qalmış akseptsiz qaydada silmək və/və ya həmin öhdəliklərin icrasını təmin etmək üçün
müvafiq pul vəsaitlərini bloklaşdırmaq hüququnu ABB-yə verir. Müştərinin bu bənddə nəzərdə tutulmuş
razılığı nağdsız hesablaşmaların aparılması üçün ödəniş sənədi hesab edilir və ABB tərəfindən icra olunur.
26.6. Müştəri müvafiq Müqaviləni imzalamaqla təsdiq edir ki, müvafiq Müqavilə imzalandığı tarixə qədər və
ya imzalandığı tarixdən sonra onun əri/arvadı tərəfindən götürülən bütün kredit, o cümlədən ipoteka
krediti üzrə borc məbləğinin Müştərinin Bankda açılmış hesablarından, habelə ona çatacaq bütün
vəsaitlərdən Müştərinin sərəncamı olmadan (akseptsiz qaydada) silinməsinə razılıq verir. Müştərinin bu
bənddə nəzərdə tutulmuş razılğı nağdsız hesablaşmaların aparılması üçün ödəniş sənədi hesab edilir və
ABB tərəfindən icra olunur.
26.7. Müştəri müvafiq Müqaviləni imzalamaqla təsdiq edir ki, özü tərəfindən və ya ABB-nin təqsiri olmadan
digər şəxslər tərəfindən Müştəriyə aid bütün məlumatların (fərdi məlumatlar və bank sirri məlumatları da
daxil olmaqla) üçüncü şəxslərə təqdim edilməsi nəticəsində dəymiş (dəyə biləcək) zərərə, eləcə də bütün
növ maliyyə itkilərinə görə bütün riskləri və məsuliyyəti öz üzərinə götürdüyünə razılıq verir.
26.8. Müştəri müvafiq Müqaviləni imzalamaqla təsdiq edir ki, həmin müvafiq Müqavilə və ya digər müqavilələr
əsasında ABB-nin əmək haqqı, o cümlədən digər kart məhsullarından istifadə etdiyi zaman Standart
Şərtlərin müvafiq müddəalarını qəbul etmiş sayılır.
26.9. Müştəri müvafiq Müqaviləni imzalamaqla təsdiq edir ki, Hesab və Ödəniş kartı üzrə bütün əməliyyatların
aparılması ilə bağlı müvafiq kart təşkilatlarını, ödəniş sistemlərini, bankları (o cümlədən, müxbir bankları)
və ABB-nin əməkdaşlıq edəcəyi digər maliyyə qurumlarını seçməyi ABB-yə həvalə etdiyinə və bunun
nəticəsində dəymiş (dəyə biləcək) zərərə, eləcə də və bütün növ maliyyə itkilərinə görə bütün riskləri və
məsuliyyəti öz üzərinə götürdüyünə razılıq verir.
26.10. Müştəri müvafiq Müqaviləni imzalamaqla təsdiq edir ki, bu Standart Şərtlər əsasında istifadə etdiyi bank
məhsulları üzrə ABB-nin qarşısında yaranan öhdəliklərinə münasibətdə ABB tərəfindən tələbin üçüncü
şəxslərə güzəşt edilməsinə Azərbaycan Respublikasının Mülki Məcəlləsinin 356-cı maddəsinin tələbləri
nəzərə alınmaqla qabaqcadan razılıq verir və bu razılığı heç bir halda ləğv etməyəcəyini bəyan edir.
26.11. Müştəri müvafiq Müqaviləni imzalamaqla təsdiq edir ki, digər şəxslərin telefon nömrələrini ABB-yə
təqdim edən zaman Müştəri həmin şəxslərin razılığını almışdır, eləcə də bu razılığın alınmamasına görə
ABB Müştəri və həmin şəxslər qarşısında hər hansı məsuliyyət daşımır.
27. Tam kart
Ümumi şərtlər
27.1. Tam kart – məhsulun növündən asılı olaraq ön tərəfi debet və ya əmək haqqı kartı, arxa tərəfi kredit kartı,
yaxud ön tərəfi kredit kartı, arxa tərəfi debet və ya əmək haqqı kartı olan, Müştəriyə Standart Şərtlər və
müvafiq Müqavilədə nəzərdə tutulmuş şərtlərlə və qaydada bir sıra bank əməliyyatlarını aparmağa, o
cümlədən bank xidmətlərindən yararlanmağa imkan verən Ödəniş kartıdır.
27.2. Müştəriyə ayrılmış Kredit xətti daxilində Tam kartdan ABB-yə məxsus POS-terminallar vasitəsilə ABB-
nin Partnyor şəbəkəsi subyektlərində (siyahısı ABB-nin rəsmi internet səhifəsi www.abb-bank.az da və/və
ya Tam kartın rəsmi internet səhifəsi www.tamkart.az da yerləşdirilmişdir) istifadə olunan zaman məhsul
və xidmətlərin dəyəri 24 (iyirmi dörd) ayadək bərabər hissələrə bölünərək faizlər hesablanmadan
ödənilməsi (bundan sonra - “Taksit əməliyyatları” adlandırılacaq) imkanı yaradılır.
27.3. Tam kartın sifarişi, Tam kart, eləcə də Hesablar vasitəsilə əməliyyatların aparılması üzrə bank
xidmətlərinin haqqı ABB-nin müvafiq əməliyyatın aparıldığı günə qüvvədə olan Tariflərinə uyğun olaraq
müəyyən olunur və ABB tərəfindən Müştərinin Hesablarındakı, habelə ona çatacaq bütün pul vəsaitindən
akseptsiz qaydada tutulur.
27.4. Qüvvədə olan hüquqi aktların tələblərinə müvafiq olaraq, ön tərəfi kredit kartı olan Tam kartdan POS-
terminallar vasitəsilə ŞEN-kod daxil edilmədən həyata keçirilən nağdsız əməliyyatlarda müvafiq vəsait,
Müştərinin kredit kartı hesabından silinməklə sonuncuya Kredit xətti çərçivəsində verilən kredit hesab
olunur.
27.5. Müştəri tərəfindən Kredit xətti üzrə kredit məbləğinin istifadə edilməsi tarixi Tam kart vasitəsilə müvafiq
əməliyyatın faktiki aparılması tarixindən asılı olmayaraq həmin əməliyyat üzrə məlumatların ABB-nin
avtomatlaşdırılmış əməliyyat sistemində işlənmə günü hesab edilir.
27.6. Tam kartın qüvvədə olma müddəti onun üzərində göstərilmiş müvafiq ilin müvafiq ayının sonuncu günü
bitir.
27.7. Müştəri tərəfindən Tam kart vasitəsilə nağdsız əməliyyatlar həyata keçirilən zaman müvafiq əməliyyat
üzrə istifadə olunan vəsaitin ABB tərəfindən müəyyən edilən hissəsi (bundan sonra – “Cashback məbləği”
adlandırılacaq) Müştərinin müvafiq Hesabına geri qaytarıla bilər. Cashback məbləğlərinin əldə edilməsi
ilə bağlı ABB tərəfindən fırıldaqçılıq və ya sui-istifadə halları aşkar edildikdə, lakin bununla
məhdudlaşmayaraq istənilən halda müvafiq məbləğlərin hesablanması dayandırıla, hesablanmış və
Hesaba qaytarılmış məbləğlər akseptsiz (Müştərinin sərəncamı olmadan) qaydada silinə bilər. Cashback
məbləğləri ilə bağlı məlumatlar Tam kartın rəsmi internet səhifəsi olan www.tamkart.az - da
yerləşdirilmişdir.
27.8. Müştərinin adına ABB-də açılmış debet kartın (Tam kartın debet hissəsinin) bağlı olduğu kart hesabının
qalığına ABB tərəfindən müəyyən edilən məbləğ limitləri və illik faiz dərəcələri çərçivəsində Tam kartın
növündən asılı olaraq gündəlik əsasda faizlər hesablana bilər. Qeyd olunan məbləğ limitləri və illik faiz
dərəcələri ABB tərəfindən birtərəfli qaydada dəyişdirilə və ya ləğv edilə bilər. Faizlər hesablanan Tam
kartın növü, məbləğ limitləri, illik faiz dərəcələri və hesablanmış faizlərin ödənilməsi qaydası ilə bağlı
məlumatlar Tam kartın rəsmi internet səhifəsi www.tamkart.az da yerləşdirilmişdir. Debet kartın bağlı
olduğu kart hesabı istisna olmaqla digər Hesablarda olan qalığa və ya Hesablardakı pul vəsaitlərindən
istifadə etməsinə görə ABB Müştəriyə heç bir faizlər ödəmir.
27.9. Müştəri Kredit xətti üzrə kreditdən yalnız kredit kartı vasitəsilə və ABB-nin kartları vasitəsilə aparılan
əməliyyatlar üzrə müəyyənləşdirdiyi limitlər çərçivəsində istifadə edə bilər.
27.10. Tam kartın ön tərəfi əmək haqqı kartı olduqda işəgötürənlə ABB arasında bağlanmış əmək haqqı kartları
üzrə hesabların açılması və əmək haqqı kartlarından istifadə şərtlərini tənzimləyən müvafiq Müqaviləyə,
eləcə də Müştəri ilə işə götürən arasındakı əmək münasibətlərinə xitam verildiyi təqdirdə, müvafiq
Müqavilə öz hüquqi qüvvəsini saxlayır. Bu halda Tam kartın əmək haqqı funksiyalı kart kimi istifadə
edilməsi rejimi dayandırılır.
27.11. Müvafiq Müqaviləyə xitam verildikdə Tam kartın ön tərəfi əmək haqqı kartıdırsa, Tam kartın yalnız kredit
funksiyalı kart kimi istifadə edilməsi rejimi dayandırılır.
Kreditin verilməsi, rəsmiləşdirilməsi və Kredit xətti üzrə məbləğin dəyişdirilməsi
27.12. Tam kart üzrə Kredit xətti aşağıdakı üsullardan birindən istifadə edilməklə təyin edilə və ya Kredit xətti
üzrə məbləğ dəyişdirilə bilər:
27.12.1. Ön tərəfi debet və ya əmək haqqı kartı, arxa tərəfi kredit kartı olan Tam karta münasibətdə Müştəri
tərəfindən Kredit xəttinin açılması sifariş verildikdə və ABB Müştəriyə Kredit xəttinin açılmasına dair
müsbət qərar qəbul etdikdə bu barədə ABB ilə Müştəri arasında “Kredit xətti üzrə məbləğin təyin
edilməsinə dair Razılaşma” (bundan sonra – “Razılaşma” adlandırılacaq) imzalanır. Razılaşmada kredit
xəttinin məbləği, müddəti, valyutası, illik faiz dərəcəsi və digər zəruri məlumatları göstərilir və
Razılaşma Kredit xəttinin açılmasını təsdiq edən sənəd kimi çıxış edir. Hər iki növ Tam kartda Müştəri
tərəfindən Kredit xəttinin qüvvədə olduğu müddətdə Kredit xəttinin məbləğinin dəyişdirilməsi
(artırılması/azaldılması) barədə ABB-yə müraciət daxil olduqda və ABB Kredit xəttinin məbləğinin
dəyişdirilməsinə dair müsbət qərar qəbul etdikdə bu barədə yeni Razılaşma (mövcud Razılaşma yeni
redaksiyada təsdiq olunur) imzalanır. Razılaşmada kredit xəttinin məbləği, müddəti, valyutası, illik faiz
dərəcəsi və digər zəruri məlumatları göstərilir və Razılaşma Kredit xəttinin məbləğinin dəyişdirilməsini
təsdiq edən sənəd kimi çıxış edir.
27.12.2. Müştəri Tam kartın qüvvədə olduğu müddətdə Kredit xətti əldə etmək üçün (ön tərəfi debet və ya əmək
haqqı kartı, arxa tərəfi kredit kartı olan Tam kartlara münasibətdə) və ya Kredit xəttinin qüvvədə olduğu
müddətdə Kredit xəttinin məbləğinin dəyişdirilməsi (artırılması/azaldılması) üçün (hər iki növ Tam
karta münasibətdə) müvafiq Müqavilədə qeyd edilən mobil telefon nömrəsindən ABB-yə məxsus qısa
telefon nömrəsinə “TAM” sözü yazmaqla SMS göndərir. ABB Müştərini mobil telefon nömrəsindən və
ya digər üsul(lar)la identifikasiya etdikdən sonra öz daxili qaydalara/təlimatlara əsasən müəyyən edilmiş
Müştəriyə ayrıla biləcək kredit xəttinin məbləği, illik faiz dərəcəsi, müddəti, valyutası, aylıq ödənişin
məbləği, faktiki illik faiz dərəcəsi, komisyon haqlarının məbləği və digər zəruri məlumatları özündə əks
etdirən təklif SMS-i Müştəriyə göndərir. Müştəri ABB-nin təklif-SMS-inə cavab olaraq öz mobil telefon
nömrəsindən ABB-yə məxsus qısa telefon nömrəsinə həmin təklif-SMS-də əks olunmuş simvollar
kombinasiyasından istifadə etməklə və təklif-SMS-də göstərilən limitləri aşmamaq şərtilə Kredit
xəttinin məbləğini yazıb göndərir (məs: Tam1000, Kredit xətti). ABB Müştərinin seçim-SMS-ində qeyd
etdiyi kredit xəttinin məbləğini, illik faiz dərəcəsini, müddətini, valyutasını, kredit üzrə əsas borcun
qaytarılması və faizlərin ödənilməsi qaydasını və müddətini, o cümlədən kredit növünə aid digər zəruri
şərtlərini yenidən təsdiq etməsi, həmçinin Müştərinin öz razılığını ifadə etməsi üçün hansı simvollar
(hərf, rəqəm) kombinasiyasından istifadə etməli olduğu barədə SMS göndərir. Müştərinin ABB-yə
məxsus qısa telefon nömrəsinə göndərdiyi təsdiq-SMS-i (Müştəri razılığını ifadə etmək üçün məhz
ABB-nin təklif SMS-ində bu məqsəd üçün müəyyən edilmiş simvollar (hərf, rəqəm) kombinasiyasını
yazıb göndərməlidir) Müştəri tərəfindən ABB-nin SMS-ində qeyd olunan bütün şərtlərin qəbul edilməsi
kimi qiymətləndirilir və Kredit xəttinin təyin edilməsi üçün onun tapşırığı kimi qəbul olunur. Müştəri
təsdiq-SMS-i göndərdikdən sonra Kredit xəttinin məbləği, illik faiz dərəcəsi, müddəti, valyutası, aylıq
ödənişin məbləği barədə ABB-yə qarşı heç bir tələb irəli sürə bilməz.
27.12.3. ABB öz təşəbbüsü ilə Müştərinin kredit tarixçəsi nəzərə alınmaqla sonuncuya Kredit xəttinin açılması
(ön tərəfi debet və ya əmək haqqı kartı, arxa tərəfi kredit kartı olan Tam kartlara münasibətdə) və ya
Kredit xəttinin məbləğinin dəyişdirilməsi (hər iki növ Tam kartlara münasibətdə) barədə təklif göndərə
bilər. Təklif həm SMS, həm də ABB-nin müəyyən etdiyi digər elektron vasitələrlə göndərilə bilər.
Təklifdə ABB tərəfindən Müştəriyə ayrıla biləcək Kredit xəttinin məbləği, valyutası, illik faiz dərəcəsi,
müddəti, kredit üzrə əsas borcun qaytarılması və faizlərin ödənilməsi qaydasını və müddətini, faktiki
illik faiz dərəcəsi, komisyon haqlarının məbləği və digər zəruri məlumatlar öz əksini tapır. Təklif, SMS
vasitəsilə göndərildikdə bu yarımbənddə nəzərdə tutulmuş qaydada Kredit xəttinin təyin edilməsi və ya
Kredit xəttinin məbləğinin dəyişdirilməsinin rəsmiləşdirilməsi 27.12.2-ci yarımbənddə qeyd olunmuş
formada həyata keçirilir. Təklif, ABB-nin müəyyən etdiyi digər elektron vasitələrlə göndərildikdə, bu
yarımbənddə nəzərdə tutulmuş qaydada Kredit xəttinin təyin edilməsi və ya Kredit xəttinin məbləğinin
dəyişdirilməsinin rəsmiləşdirilməsi ABB-nin təklif göndərdiyi elektron vasitədə qeyd olunmuş qaydada
Şəxsi imzanın başqa analoqu ilə təsdiq edilməklə həyata keçirilir.
27.12.4. ABB öz təşəbbüsü ilə birtərəfli qaydada Kredit xəttinin məbləğinin dəyişdirilməsi (hər iki növ Tam
kartlara münasibətdə) barədə qərar qəbul edə, Kredit xəttinin məbləğini birtərəfli qaydada dəyişdirə
(artıra/azalda) və bu barədə Müştəriyə məlumat xarakterli SMS göndərə bilər. Müştərinin dəyişdirilmiş
Kredit xəttinin məbləği ilə razı olmaması barədə Müştəri tərəfindən 5 (beş) iş günü ərzində ABB-yə heç
bir yazılı müraciət edilməzsə, Müştərinin təyin edilmiş yeni Kredit xətti məbləğinə razılıq verdiyi hesab
olunur.
27.12.5. Müştəri Tam kart üzrə Kredit xəttindən yalnız Tam kartın qüvvədə olduğu müddət ərzində istifadə edə
bilər.
Kredit xətti üzrə ödəniş qaydası
27.13. Müvafiq Müqavilə və Standart Şərtlər üzrə Müştəriyə təqdim edilmiş Kredit xətti üzrə güzəşt müddəti
təyin edilir. Güzəşt müddəti dedikdə Müştəri tərəfindən təqvim ayı ərzində Kredit xətti üzrə istifadə etdiyi
kredit məbləği (Taksit əməliyyatları istisna olmaqla) istifadə tarixindən (daxil olmaqla) asılı olaraq 30
(otuz) təqvim günündən 60 (altmış) təqvim gününədək müəyyən edilir və həmin müddət ərzində tam
qaytarıldığı halda, faizlərin hesablanmadığı və Müştəri tərəfindən ödənilmədiyi dövr başa düşülür.
27.14. Müştəriyə təqdim edilmiş Kredit xətti üzrə istifadə olunmuş kredit məbləği 20 (iyirmi) manatdan (daxil
olmaqla; hər bir istifadə üzrə ayrı-ayrılıqda və müvafiq əməliyyata görə bank komisyon haqları da nəzərə
alınmaqla) aşağı olduqda, həmin məbləğ növbəti ayın 10-na qədər əlavə faiz hesablanmadan Müştəri
tərəfindən ABB-yə qaytarılmalıdır.
27.15. Müştəriyə təqdim edilmiş Kredit xətti üzrə istifadə olunmuş kredit məbləği (Taksit əməliyyatları üzrə
istifadə olunmuş məbləğ istisna olmaqla) 20 (iyirmi) manatdan (müvafiq əməliyyata görə komisyon haqlar
da nəzərə alınmaqla) yuxarı olduqda və Standart Şərtlərin 27.13-cü bəndinə uyğun müəyyən olunmuş
güzəşt müddəti ərzində tam olaraq qaytarılmadıqda, Kredit xəttindən hər istifadədən sonra ABB-nin
Müştəriyə göndərdiyi SMS-də göstərilən və ya Müştərinin Şəxsi kabinetində əks olunan annuitet ödəniş
qrafikinə müvafiq olaraq 18 (on səkkiz) ay ərzində, Taksit əməliyyatları üzrə istifadə olunmuş kredit
məbləğinin isə aylara bölünmüş müvafiq hissəsi faizlər hesablanmadan istifadə tarixindən sonrakı aydan
başlamaqla, hər ayın 10-dan gec olmayaraq Müştəri tərəfindən ABB-yə qaytarılmalıdır.
27.16. Kredit xətti üzrə istifadə olunmuş kredit məbləği (Taksit əməliyyatları üzrə istifadə olunmuş məbləğ
istisna olmaqla) Standart Şərtlərin 27.13-cü bəndinə uyğun müəyyən olunmuş güzəşt müddəti ərzində
qaytarılmadıqda, həmin məbləğə faizlər güzəşt müddətinin bitdiyi tarixdən kredit məbləğinin tam
qaytarıldığı günə qədər müvafiq Müqavilədə göstərilən illik faiz dərəcəsi ilə gündəlik hesablanır (bu
zaman gündəlik faiz dərəcəsinin kəsr hissəsi yüzlüklərə qədər yuvarlaqlaşdırılır). Taksit əməliyyatları üzrə
istifadə olunmuş kredit məbləğinin aylara bölünmüş müvafiq hissəsi 27.15-ci bənddə göstərilmiş
tarixədək ABB-yə qaytarılmadıqda həmin tarixdən sonrakı gündən başlamaqla müvafiq məbləğin tam
qaytarıldığı tarixədək gecikdirilmiş məbləğə bu bənddə qeyd olunmuş illik faiz dərəcəsi ilə faizlər
hesablanır.
27.17. Müştəri Standart Şərtlərin 27.15-ci bəndində qeyd olunmuş aylıq annuitet məbləğindən və ya Taksit
əməliyyatları üzrə istifadə olunmuş kredit məbləğinin aylara bölünmüş müvafiq hissəsindən artıq
miqdarda ödəniş həyata keçirdikdə, artıq ödənilmiş vəsait Kredit xətti və ya Taksit əməliyyatları üzrə
müvafiq borcun (yaranmasının təqvim ardıcıllığı qaydasında) silinməsinə yönəldilir və Kredit xətti və ya
Taksit əməliyyatları üzrə borcun qalıq hissəsinin ödənilməsi həmin bənddə qeyd edilmiş qaydada
yenilənmiş qrafik əsasında həyata keçirilir.
27.18. Müvafiq Müqavilə və Standart Şərtlər üzrə Müştəriyə verilən kreditin qaytarılması və ona hesablanmış
faizlərin ödənilməsi müvafiq məbləğdə pul vəsaitlərinin Kredit xətti üzrə kredit kartına bağlı olan kart
hesabına nağd və ya köçürmə yolu ilə mədaxil edilməsi və ABB tərəfindən Standart şərtlərin 27.19-cu
bəndində göstərilən ardıcıllığa müvafiq olaraq silinməsi yolu ilə həyata keçirilir.
27.19. Kredit xətti üzrə Müştərinin xeyrinə həyata keçirilən ödəniş onun ABB qarşısında cari tarixə müvafiq
Müqavilə və Standart Şərtlər üzrə mövcud bütün borc öhdəliklərinin icrası üçün kifayət etmədikdə,
müvafiq pul vəsaitləri Müştərinin ABB qarşısında Kredit xətti üzrə mövcud bütün borc öhdəliklərinin
ödənilməsinə aşağıdakı ardıcıllıqla yönəldilir:
27.19.1. birinci növbədə - məhkəmə və ya məhkəmədənkənar qaydada tələbin irəli sürülməsi və bu Müqavilə
üzrə Müştərinin öhdəliklərinin icrasına nail olmaq üçün ABB-nin xərcləri;
27.19.2. ikinci növbədə - cərimə (dəbbə), penya;
27.19.3. üçüncü növbədə - texniki overdraft üzrə hesablanmış faizlər;
27.19.4. dördüncü növbədə - texniki overdraft üzrə əsas borc;
27.19.5. beşinci növbədə - Standart Şərtlərin 27.14-cü bəndinə müvafiq olaraq gecikdirilmiş əsas borc üzrə
hesablanmış faizlər;
27.19.6. altıncı növbədə - Standart Şərtlərin 27.15-ci bəndinə müvafiq olaraq gecikdirilmiş əsas borc üzrə
hesablanmış faizlər;
27.19.7. yeddinci növbədə - Standart Şərtlərin 27.15-ci bəndinə müvafiq olaraq əsas borc üzrə cari tarixə
hesablanmış faizlər;
27.19.8. səkkizinci növbədə - Standart Şərtlərin 27.15-ci bəndinə müvafiq olaraq yaranmış əsas borcun
gecikdirilmiş hissəsi;
27.19.9. doqquzuncu növbədə - Standart Şərtlərin 27.15-ci bəndinə müvafiq olaraq əsas borc üzrə hesablanmış,
lakin ödəmə vaxtı çatmamış faizlər;
27.19.10. onuncu növbədə - Standart Şərtlərin 27.14-cü bəndinə müvafiq olaraq əsas borc;
27.19.11. on birinci növbədə - Standart Şərtlərin 27.15-cü bəndinə müvafiq olaraq əsas borc.
27.19-1. Bu bənddə qeyd olunan ardıcıllıq ABB tərəfindən birtərəfli qaydada dəyişdirilə bilər. Bir növbəyə aid
tələblər üzrə borcun silinməsi müvafiq tələblərin daxil olmasının təqvim ardıcıllığı qaydasında həyata
keçirilir.
Xüsusi şərtlər
27.20. Müştəri, ABB, o cümlədən onun törəmə müəssisələri və əməkdaşlıq etdiyi şəxslər qarşısında, habelə
məcburi ödənişlər və rüsumlarla bağlı dövlət qarşısında mövcud olan bütün pul öhdəlikləri üzrə vəsaitləri
akseptsiz qaydada (Müştərinin sərəncamı olmadan) Müştərinin ABB-dəki hesablarından, habelə ona
çatacaq bütün vəsaitlərdən silmək və/və ya həmin öhdəliklərin icrasını təmin etmək üçün Müştərinin
ABB-dəki hesablarında olan, habelə ona çatacaq bütün pul vəsaitlərini bloklaşdırmaq hüququnu ABB-yə
verdiyini bəyan edir. Müştərinin bu bənddə nəzərdə tutulmuş bəyanı nağdsız hesablaşmaların aparılması
üçün ödəniş sənədi hesab edilir və ABB tərəfindən icra olunur.
27.21. Müştəri təsdiq edir və razılıq verir ki, müvafiq Müqavilə və Standart Şərtlər çərçivəsində sifariş olunan
Tam kart Ödəniş kartı ABB tərəfindən Müştəriyə özünün əməkdaşları və/və ya üçüncü şəxslərin təqdim
etdiyi çatdırılma xidmətləri, poçt, kuryer və s. bu kimi üsullarla çatdırıla bilər.
27.22. Standart Şərtlərin kredit/Kredit xətti, Ödəniş kartı, Bank hesabı üzrə münasibətləri tənzimləyən normaları,
habelə Standart Şərtlər çərçivəsində Müştərinin əlavə təsdiq və razılıqları müvafiq Müqavilə və Standart
Şərtlərin Tam karta dair tələbləri ilə ziddiyyət təşkil etmədiyi çərçivədə Tam karta da şamil edilir.
28. Yekun müddəalar
28.1. Bu Standart Şərtlər ABB tərəfindən 01.10.2023-cü il tarixində təsdiq edilmiş və ABB-nin müvafiq internet
səhifəsində (www.abb-bank.az) yerləşdirilmişdir.
28.2. Bu Standart Şərtlərdə nəzərdə tutulmayan xidmətlər ABB tərəfindən Müştəriyə göstərilə bilər və Standart
Şərtlərin müddəaları həmin xidmətlərdən yaranan münasibətlərə şamil edilmir.
28.3. Bu Standart Şərtlər çərçivəsində imzalanan müvafiq Müqavilələrin müddəaları ilə Standart Şərtlər
arasında uyğunsuzluq yarandıqda müvafiq Müqavilələrin şərtləri əsas götürülür.
28.4. Bu Standart Şərtlər çərçivəsində təqdim olunan xidmətlər üzrə müvafiq Müqavilə imzalanan tarixədək
həmin xidmətlər üzrə Tərəflər arasında daha əvvəl imzalanmış müqavilələr mövcud olduğu halda həmin
müqavilələrin bu Standart Şərtlərlə ziddiyyət təşkil edən müddəaları qüvvədən düşür və həmin
münasibətlərə, habelə Satndart Şərtlərdə əks olunan lakin, sözügedən müqavilələrdə tənzimlənməyən
məsələlərə bu Standart Şərtlərin müddəaları tətbiq edilir.
28.5. Bu Standart Şərtlərin və müvafiq Müqavilənin hər hansı müddəasının etibarsızlığı onun digər
müddəalarının və bütövlükdə Standart Şərtlərin və müvafiq Müqavilənin etibarsızlığına səbəb olmur.
28.6. Bu Standart Şərtlərə və müvafiq Müqaviləyə dair bütün əlavə və dəyişikliklər bu Standart Şərtlərdə
nəzərdə tutulan formada tərtib edilir, imzalanır və müvafiq Müqavilənin, habelə Standart Şərtlərin tərkib
hissəsini təşkil edir.
28.7. Tərəflər təsdiq edir ki, Müştərinin ABB-ə təqdim etdiyi əlaqə vasitələrinə sonuncu tərəfindən özünün
təqdim etdiyi müxtəlif məhsul və xidmətlər, habelə kampaniyalar haqqında məlumatlar göndərilə bilər.
28.8. Bu Standart Şərtlər və müvafiq Müqavilə üzrə bütün yazışmalar poçt göndərişləri, kuryer xidmətləri, faks,
sms, elektron poçt vasitəsilə həyata keçirilə bilər.
28.9. Müştərinin əlaqə vasitələri (ünvanı, telefon nömrəsi və s ) və bank rekvizitləri dəyişdikdə, o, müvafiq
dəyişikliyin baş verdiyi tarixdən 5 (beş) iş günü müddətində ABB-ni yazılı surətdə xəbərdar etməlidir.
Belə xəbərdarlığın edilmədiyi təqdirdə Müştəriyə göndərilən istənilən göndəriş (sms, bildiriş, tələb,
pretenziya və s.) onun müvafiq Müqavilənin şərtlərinə uyğun olaraq son məlum olan ünvanına/telefon
nömrəsinə göndərilir və Müştəri həmin ünvanda yaşamasa/telefon nömrəsinə sahib olmasa da, lazımı
qaydada çatdırılmış hesab olunur. Bu halda müvafiq bank əməliyyatlarının həyata keçirilməsi üçün həmin
nömrə vasitəsilə birdəfəlik təsdiqetmə kodundan (OTP) istifadə edilərək edilən təsdiqlər Müştəri
tərəfindən edilmiş hesab edilir və buna görə məsuliyyəti Müştəri daşıyır.
28.10. Müvafiq Müqavilənin qüvvədə olma müddətinin qurtarması Tərəfləri həmin müddət qurtarana qədər yol
verilmiş pozuntulara görə məsuliyyətdən azad etmir.
28.11. ABB tərəfindən, Müştəridən daxil olan müraciətlərə baxılması qaydası “Vətəndaşların müraciətləri
haqqında” Azərbaycan Respublikası Qanununa və ABB-daxili qaydalara əsasən həyata keçirilir.
28.12. Müştəri təsdiq edir və zəmanət verir ki, bu Standart Şərtlərdə göstərilmiş xidmətlərdən sahibkarlıq
fəaliyyətinin həyata keçirilməsi məqsədi istisna olmaqla, qanunvericiliklə qadağan edilməyən digər
məqsədlər üçün istifadə edir.
28.13. Müştəri tərəfindən müraciət, təklif və şikayətlərin ABB-nin, habelə Azərbaycan Respublikasının Mərkəzi
Bankının müvafiq struktur bölməsinə (İdarəsinə) təqdim edilməsi aşağıdakı əlaqə vasitələri ilə həyata
keçirilə bilər:
ABB:
- Qaynar xətt: 937;
- Elektron poçt: info@abb-bank.az və ya muraciet@abb-bank.az.
Azərbaycan Respublikasının Mərkəzi Bankı üzrə:
- Qaynar xətt: +99412 966;
- Telefon nömrəsi: +99412 4935058.
Azərbaycan Respublikası Mərkəzi Bankının Naxçıvan Muxtar Respublikası İdarəsi üzrə:
- Qaynar xətt: 2244;
- WhatsApp xətti: +99460 400 22 44.